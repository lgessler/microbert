<html><body><text id="wikipedia_ta_wikipedia_org__175647.html" ns="0" revid="3421819" sourceurl="https://ta.wikipedia.org/wiki/%E0%AE%AA%E0%AF%81%E0%AE%A9%E0%AF%87" title="புனே" type="wikipedia">புனே

<p>முன்னதாக <hi rend="bold">புனாவாடி</hi>  அல்லது <hi rend="bold">புண்ய-நகரி</hi>  அல்லது <hi rend="bold">பூனா</hi>  என்றறியப்படும் <hi rend="bold">புனே</hi> (<hi rend="italic">Pune</hi>) (<ref target="https://ta.wikipedia.org/wiki/மராத்தி_மொழி">மராத்தி</ref>:पुणे)<ref target="https://ta.wikipedia.org/wiki/இந்தியா">இந்தியாவின்</ref> <ref target="https://ta.wikipedia.org/wiki/மக்கள்_தொகை_மிகுந்த_இந்திய_நகரங்கள்">ஒன்பதாவது மிகப்பெரிய நகரம்</ref> என்பதுடன், <ref target="https://ta.wikipedia.org/wiki/மும்பை">மும்பைக்கு</ref> அடுத்து <ref target="https://ta.wikipedia.org/wiki/மகாராஷ்டிரா">மகாராஷ்டிராவிலேயே</ref> மிகப்பெரிய நகரமாகும். முல்லா மற்றும் முத்தா ஆறுகள் சங்கமிக்கும் இடத்தில் <ref target="https://ta.wikipedia.org/wiki/தக்காண_பீடபூமி">தக்காண பீடபூமியில்</ref> கடல் மட்டத்திற்கும் மேல் 560 மீட்டர்களில் புனே அமைந்திருக்கிறது.
<ref target="https://ta.wikipedia.org/wiki/முதற்_பக்கம்#cite_note-GeographyOfPuneUrbanArea-3">[3]</ref> புனே நகரம் புனே <ref target="https://ta.wikipedia.org/wiki/மாவட்டம்_(இந்தியா)">மாவட்டத்தின்</ref> நிர்வாகத் <ref target="https://ta.wikipedia.org/wiki/தலைநகரம்">தலைநகரமாகும்</ref>.</p>
<p>கிபி 937 ஆம் ஆண்டிலிருந்து புனே என்ற நகரம் இருந்து வருவதாக தெரிகிறது.<ref target="https://ta.wikipedia.org/wiki/முதற்_பக்கம்#cite_note-Pune_History-4">[4]</ref><ref target="https://ta.wikipedia.org/wiki/மராட்டியப்_பேரரசு">மராட்டியப் பேரரசை</ref> நிறுவிய <ref target="https://ta.wikipedia.org/wiki/சிவாஜி_(பேரரசர்)">சிவாஜி</ref> புனேயில் ஒரு சிறுவனாக வளர்ந்தார், பின்னாளில் தனது ஆட்சிக்காலத்தில் இந்த நகரத்தின் குறிப்பிடத்தக்க வளர்ச்சியையும் முன்னேற்றத்தையும் மேற்பார்வையிட்டார். 1730 ஆம் ஆண்டு, சத்ரபதி சாதராவின் பிரதம அமைச்சரான <ref target="https://ta.wikipedia.org/wiki/பேஷ்வா">பேஷ்வாவின்</ref> தலைமையில் புனே ஒரு மிகமுக்கியமான அரசியல் மையமாக விளங்கியது. 1817 ஆம் ஆண்டு <ref target="https://ta.wikipedia.org/wiki/பிரித்தானிய_இந்தியா">பிரித்தானிய இந்தியாவோடு</ref> இந்தத் தலைநகரம் இணைக்கப்பட்ட பிறகு, இந்தியா  <ref target="https://ta.wikipedia.org/wiki/விடுதலை">விடுதலை</ref> பெறும் வரை பம்பாய் பிரசிடென்ஸியின் "பருவகால தலைநகரமாகவும்", பாசறை நகரமாகவும்(ஆங்கிலத்தில் Cantonment) செயல்பட்டது.</p>
<p>இன்று, நூற்றுக்கும் மேற்பட்ட <ref target="https://ta.wikipedia.org/wiki/கல்வி">கல்வி</ref> <ref target="https://ta.wikipedia.org/wiki/நிறுவனம்">நிறுவனங்கள்</ref> மற்றும் ஏழு <ref target="https://ta.wikipedia.org/wiki/பல்கலைக்கழகம்">பல்கலைக்கழகங்களுடன்</ref> புனே கல்வி வசதிவாய்ப்புகள் கொண்ட நகரமாக அறியப்படுகிறது<ref target="https://ta.wikipedia.org/wiki/முதற்_பக்கம்#cite_note-Pune100Educational9Universities-5">[5]</ref>.1950-60 ஆம் ஆண்டுகளில் இருந்து உற்பத்தி,  <ref target="https://ta.wikipedia.org/wiki/கண்ணாடி">கண்ணாடி</ref>, <ref target="https://ta.wikipedia.org/wiki/சர்க்கரை">சர்க்கரை</ref> மற்றும் உலோக வார்ப்பு ஆகிய தொழிற்துறைகளை நன்றாக வளர்ச்சியடடைந்துள்ளது. புனே மாவட்டத்தில் பல  <ref target="https://ta.wikipedia.org/wiki/தகவல்_தொழில்நுட்பம்">தகவல் தொழில்நுட்ப</ref> மற்றும் ஆட்டோமேட்டிவ் என்னும் தானியங்கி துறை சார்ந்த நிறுவனங்கள் அமைத்துள்ள தொழிற்சாலைகளோடு புனேவும் வளர்ந்துவரும் தொழிற்துறை நகரமாக உள்ளது. அத்துடன் புனே நகரம் பாரம்பரிய <ref target="https://ta.wikipedia.org/wiki/இசை">இசை</ref>, <ref target="https://ta.wikipedia.org/wiki/விளையாட்டு">விளையாட்டுக்கள்</ref>, <ref target="https://ta.wikipedia.org/wiki/இலக்கியம்">இலக்கியம்</ref>, அயல்நாட்டு மொழியைக் கற்பித்தல், <ref target="https://ta.wikipedia.org/wiki/நிர்வாகம்">நிர்வாகம்</ref>, <ref target="https://ta.wikipedia.org/wiki/பொருளாதாரம்">பொருளாதாரம்</ref> மற்றும் <ref target="https://ta.wikipedia.org/wiki/சமூக_அறிவியல்">சமூக அறிவியல்</ref> <ref target="https://ta.wikipedia.org/wiki/ஆய்வு">ஆய்வு</ref> போன்ற பல்வேறு கலாச்சார செயல்பாடுகளுக்காகவும் நன்கறியப்படும் நகரமாக உள்ளது. இத்தகைய நடவடிக்கைகள் மற்றும் வேலை வாய்ப்புக்கள் இந்தியா முழுவதிலுமிருந்து புலம்பெயர்பவர்களையும் மாணவர்களையும் கவர்கிறது, அத்துடன் <ref target="https://ta.wikipedia.org/wiki/மத்திய_கிழக்கு_நாடுகள்">மத்திய கிழக்கு</ref>, <ref target="https://ta.wikipedia.org/wiki/ஈரான்">ஈரான்</ref>, <ref target="https://ta.wikipedia.org/wiki/கிழக்கு_ஐரோப்பா">கிழக்கு ஐரோப்பா</ref>, <ref target="https://ta.wikipedia.org/wiki/தென்கிழக்காசியா">தென்கிழக்காசியா</ref> ஆகிவற்றிலிருந்து வரும் மாணவர்களையும் கவர்வதால் இது பல சமூகங்கள் மற்றும் பல கலாச்சாரங்கள் உள்ள நகரமாக விளங்குகிறது. இந்த நகரம் மோசமான பொதுப் போக்குவரத்து வசதியைக் கொண்டிருப்பதால் பெரும்பாலான மக்கள் தங்களது சொந்த வாகனங்களையே (பெரும்பாலும் இருசக்கர வாகனங்கள்) பயன்படுத்துகின்றனர்.</p>
பெயர்
<p><hi rend="italic">புன்னா</hi>  என்ற பெயர் (<hi rend="italic">பூனா</hi>  என்றும் அழைக்கப்படுவது) புண்ய நகரி (<ref target="https://ta.wikipedia.org/wiki/சமஸ்கிருதம்">சமஸ்கிருதத்தில்</ref> "மாசற்ற நகரம்") என்ற வார்த்தையிலிருந்து பெறப்பட்டதாகும். இந்தப் பெயரின் பழமையான குறிப்பு, இந்த நகரம் <hi rend="italic">புண்ய-விஷயா</hi>  அல்லது <hi rend="italic">புணக் விஷயா</hi>  என்று அழைக்கப்பட்டிருக்கக்கூடிய தற்கால யுகத்தின் (937) தேதியிட்ட ராஷ்டிரகூடர் செப்புத் தகட்டில் காணப்படுகிறது<ref target="https://ta.wikipedia.org/wiki/முதற்_பக்கம்#cite_note-PuneTimeline-6">[6]</ref>.13 ஆம் நூற்றாண்டில், இது <hi rend="italic">காஸ்ப் புனே</hi>  அல்லது <hi rend="italic">புனாவாடி</hi>  என்று அறியப்பட்டுள்ளது. இந்த நகரத்தின் பெயர் சிலபோது,  <ref target="https://ta.wikipedia.org/wiki/பிரித்தானியாவின்_இந்தியப்_பேரரசு">பிரித்தானியாவின் இந்தியப் பேரரசு</ref> ஆட்சியில் சாதாரணமாக வழக்கத்தில் இருந்த ஆங்கில மொழியில் <hi rend="italic">பூனா</hi>  என்று அழைக்கப்பட்டதுண்டு, எனினும் "புனே" என்ற உச்சரிப்புதான் தற்போது நிலையானதாகும்.</p>
வரலாறு
<figure><caption>
படாலேஷ்வர் குகைக் <ref target="https://ta.wikipedia.org/wiki/கோயில்">கோயிலில்</ref> உள்ள வட்ட வடிவ நந்தி மண்டபம், ராஷ்டிரகூடர்கள் ஆட்சியின்போது கட்டப்பட்டது.</caption></figure>
முற்காலமும் மத்திய காலமும்
<p><hi rend="bold">புனே நகர வரலாறு</hi> ஏறத்தாழ 6-ஆம் நூற்றாண்டிலிருந்து அறியப்படுகிறது.<ref target="https://ta.wikipedia.org/wiki/முதற்_பக்கம்#cite_note-7">[7]</ref> 5 அல்லது 6-ஆம் நூற்றாண்டு: கசுபா பேட்(Kasba peth) என்ற புனேயின் மையப்பகுதி உருவானது.</p>
<figure><caption><ref target="https://ta.wikipedia.org/wiki/இராட்டிரகூடர்கள்">இராட்டிரகூடர்கள்</ref> வம்சத்தால் கட்டப்பட்ட படலேசுவர் <ref target="https://ta.wikipedia.org/wiki/குடைவரை_கோயில்">குடைவரை கோயில்</ref> வட்டவடிவ நந்தி மண்டபம்</caption></figure>
<p><ref target="https://ta.wikipedia.org/wiki/758">758</ref> மற்றும் <ref target="https://ta.wikipedia.org/wiki/768">768</ref> தேதியிட்ட செப்புத் தகடுகள், இன்று புனே இருக்குமிடத்தில் 8-ஆம் நூற்றாண்டில் 'புனாகா' எனப்படும் விவசாய அமைப்புமுறை இருந்ததாக காட்டுகின்றன. இந்தப் பகுதி ராஷ்டிரகூடர்களால் ஆளப்பட்டதாக அந்தத் தகடுகள் குறிப்பிடுகின்றன. இந்தக் காலத்தில்தான் பாறைகளை வெட்டிக் கட்டப்பட்ட படாலேஷ்வர் கோயில் இருக்கிறது.</p>
<p>9-ஆம் நூற்றாண்டில் இருந்து 1327 ஆம் ஆண்டுவரை தியோகிரி யாதவப் பேரரசின் ஒரு பகுதியாக புனே இருந்திருக்கிறது. பின்னாளில், 17-ஆம் நூற்றாண்டில் இது <ref target="https://ta.wikipedia.org/wiki/முகலாயப்_பேரரசு">முகலாயப் பேரரசால்</ref> இணைத்துக் கொள்ளப்படும்வரை நிஜாம்சாஹி சுல்தான்களால் ஆளப்பட்டிருக்கிறது. <ref target="https://ta.wikipedia.org/wiki/1595">1595</ref> ஆம் ஆண்டில் மலோஜ் போஸ்லே புனேவுக்கான ஜாகிர்தாரை நியமித்தார், அத்துடன் அது கூடுதலாக முகலாயர்களாலும் ஆளப்பட்டது<ref target="https://ta.wikipedia.org/wiki/முதற்_பக்கம்#cite_note-PuneTimeline-6">[6]</ref>.</p>
மராட்டியர்கள் மற்றும் பேஷ்வாக்களின் ஆட்சி
<p><ref target="https://ta.wikipedia.org/wiki/1625">1625</ref>-ஆம் ஆண்டு ஷாஹாஜி போஸ்லே புனேயின் நிர்வாகியாக ரங்கோ பாபுஜி தேஷ்பாண்டேவை (சர்தேஷ்பாண்டே) நியமித்தார். இவர் இந்த நகரத்தை மேம்படுத்திய முதலாமவர்களுள் ஒருவர் என்பதுடன், காஸ்பா, சோம்வார், ரவிவார் மற்றும் சனிவார் கோட்டையின் கட்டுமானப் பணிகளை மேற்பார்வையிட்டார். 1630-ஆம் ஆண்டு விஜய்பூர் சுல்தான் இந்த நகரத்தின் மீது படையெடுத்து அழித்த பின்னர், மீண்டும் ஷாஹாஜி போஸ்லேயின் ராணுவ மற்றும் நிர்வாக அதிகாரியான தாதோஜி கோந்தவ் 1636-ஆம் ஆண்டிலிருந்து 1647-ஆம் ஆண்டு வரை இந்தப் பகுதியின் வளர்ச்சி மற்றும் கட்டுமானப் பணியை மேற்பார்வையிட்டார். அவர் புனே மற்றும் 12 மாவல்களின் வருவாய் அமைப்பை நிலைப்படுத்தியதோடு மட்டுமல்லாமல், பிரச்சினைகள் மற்றும் சட்டம் ஒழுங்கு நிலைகளை கட்டுப்படுத்துவதற்கான பயன்மிக்க முறைகளையும் உருவாக்கினார். ஷாஹாஜியின் மகன் சிவாஜி போஸ்லே (பின்னாளில் <hi rend="italic">சத்ரபதி சிவாஜி</hi>) தனது தாயாரான ஜிஜாபாயுடன் அந்த நகரத்திற்கு வந்தபோது லால் மஹால் என்னும் அரண்மனையை கட்டும் பணியும் தொடங்கியிருந்தது. 1640-ஆம் ஆண்டு லால் மஹால் கட்டி முடிக்கப்பட்டது.<ref target="https://ta.wikipedia.org/wiki/முதற்_பக்கம்#cite_note-PuneTimeline-6">[6]</ref>. கஸ்பா கணபதி கோயிலைக் கட்டும் பணியை ஜிஜாபாயே ஏற்றுகொண்டதாக சொல்லப்படுகிறது. அந்தக் கோயிலில் நிறுவப்பட்ட <ref target="https://ta.wikipedia.org/wiki/கணபதி">கணபதி</ref> சிலை அந்த நகரத்தின் குலதெய்வமாக குறிப்பிடப்படுகிறது<ref target="https://ta.wikipedia.org/wiki/முதற்_பக்கம்#cite_note-8">[8]</ref>.</p>
<p>சிவாஜி <ref target="https://ta.wikipedia.org/wiki/1674">1674</ref>-ஆம் ஆண்டு சத்ரபதியாக முடிசூட்டப்பட்டார். அவர் புனேயில் மேற்கொண்டு நடந்த குருவார், சோம்வார், கணேஷ் மற்றும் கோர்பாத் கோட்டைகளின் கட்டுமானப் பணி உள்ளிட்ட வளர்ச்சிப் பணிகளை மேற்பார்வையிட்டார்.</p>
<p><ref target="https://ta.wikipedia.org/wiki/1720">1720</ref>-ஆம் ஆண்டு சத்ரபதி ஷாகுஜியால் ஆளப்பட்ட மராட்டியப் பேரரசிற்கு முதலாம் பாஜி ராவ் பேஷ்வா ஆனார்.  <ref target="https://ta.wikipedia.org/wiki/1730">1730</ref>-ஆம் ஆண்டு, ஷனிவார்வாடா கோட்டை, முத்தா ஆற்றின் கரைகளில் கட்டப்பட்டது. பேஷ்வா அந்த நகரத்தை கட்டுப்பாட்டில் வைத்திருந்த காலத்திலேயே அது திறந்துவைக்கப்பட்டது. பேஷ்வாக்களின் உதவிகளால் லக்தி புல், பார்வதி கோயில் மற்றும் சதாசிவ் நாராயண், ராஸ்தா மற்றும் நானா கோட்டை உள்ளிட்ட பல கோயில்களும் பாலங்களும் கட்டப்பட்டன. <ref target="https://ta.wikipedia.org/wiki/1761">1761</ref>-ஆம் ஆண்டு நடந்த மூன்றாம் பானிபட் போரில் பேஷ்வாக்கள் தோற்ற பிறகு அவர்களுடைய ஆட்சி வீழ்ச்சியடைந்தது. <ref target="https://ta.wikipedia.org/wiki/1802">1802</ref>-ஆம் ஆண்டு, பூனா போரில் புனே பேஷ்வாவிடமிருந்து யஷ்வந்த்ராவ் ஹோல்கரால் கைப்பற்றப்பட்டது, இது <ref target="https://ta.wikipedia.org/wiki/1803">1803</ref>-<ref target="https://ta.wikipedia.org/wiki/1805">05</ref>-ஆம் ஆண்டு இரண்டாவது ஆங்கில-மராட்டிய போரை தலைகீழாகப் புரட்டிப்போட்டது. நவி கோட்டை, கன்ஜ் கோட்டை மற்றும் மகாத்மா புலே கோட்டை ஆகியவை பிரிட்டிஷ் ஆட்சிகாலத்தில்தான் புனேவில் உருவானதாக நம்பப்படுகிறது.</p>
பிரித்தானிய ஆட்சி
<p><ref target="https://ta.wikipedia.org/wiki/1817">1817</ref> ஆம் ஆண்டு பிரித்தானிய அரசுக்கும் மராட்டியர்களுக்கும் இடையே மூன்றாவது ஆங்கில-மராட்டியப் போர் மூண்டது. பேஷ்வாக்கள் புனேவுக்கு அருகே <ref target="https://ta.wikipedia.org/wiki/1817">1817</ref> ஆம் ஆண்டு <ref target="https://ta.wikipedia.org/wiki/நவம்பர்">நவம்பர்</ref> <ref target="https://ta.wikipedia.org/wiki/5">5</ref> ஆம் தேதி நடைபெற்ற காத்கி போரில்(பின்னர் <hi rend="italic">கிர்கீ</hi>  என்று சொல்லப்படுவது) தோற்கடிக்கப்பட்டனர், பின்னர் அந்த நகரம் சூறையாடப்பட்டது.<ref target="https://ta.wikipedia.org/wiki/முதற்_பக்கம்#cite_note-9">[9]</ref> இது பம்பாய் பிரசிடென்ஸியின் நிர்வாகத்தின்கீழ் கொண்டுவரப்பட்டதுடன், பிரிட்டிஷார் இந்த நகரத்தின் கிழக்கில் பெரிய ராணுவப் பாசறையையும் உருவாக்கினர் (தற்போது இந்திய ராணுவத்தால் பயன்படுத்தப்படுகிறது). <ref target="https://ta.wikipedia.org/wiki/1858">1858</ref> ஆம் ஆண்டு புனே நகராட்சி நிறுவப்பட்டது.</p>
<p>கடைசி பேஷ்வா இரண்டாம் பாஜிராவின் தத்துப் பிள்ளையான நானாசாகேப் பேஷ்வா, இந்திய கலகத்தின் ஒரு பகுதியாக <ref target="https://ta.wikipedia.org/wiki/1857">1857</ref> ஆம் ஆண்டு கிழக்கிந்திய கம்பெனிக்கு எதிராக போர்க்கொடி உயர்த்தினார். அவருக்கு ஜான்சி <ref target="https://ta.wikipedia.org/wiki/ராணி_லட்சுமிபாய்">ராணி லட்சுமிபாயும்</ref> தாந்த்யா தோபேயும் உதவினர். அந்தக் கலகம் தோற்கடிக்கப்பட்ட பின்னர், மராட்டியப் பேரரசில் இறுதியாக எஞ்சியிருந்தவை பிரிட்டிஷ் இந்தியாவோடு இணைத்துக்கொள்ளப்பட்டன.</p>
<p>பத்தொன்பதாம் நூற்றாண்டின் பிற்பகுதியில் புனே சமூக மற்றும் சமய மறுமலர்ச்சிக்கான முக்கியத்துவம் வாய்ந்த மையமாக இருந்திருக்கிறது. லோகமான்ய <ref target="https://ta.wikipedia.org/wiki/பால_கங்காதர_திலகர்">பால கங்காதர திலகர்</ref> என்ற லோகமான்ய திலகர், மகரிஷி வித்தல் ராம்ஜி ஷிண்டே மற்றும் ஜோதிராவ் புலே உட்பட பல புகழ்பெற்ற மறுமலர்ச்சியாளர்களும் சுதந்திரப் போராட்ட வீரர்களும் இங்கே வாழ்ந்துள்ளனர்.</p>
<p><ref target="https://ta.wikipedia.org/wiki/1869">1869</ref> ஆம் ஆண்டின் பிற்பகுதியில், புனே பிளேக் என்னும் உயிர்கொள்ளி நோயால் தாக்கப்பட்டது, <ref target="https://ta.wikipedia.org/wiki/1897">1897</ref> ஆம் ஆண்டு <ref target="https://ta.wikipedia.org/wiki/பிப்ரவரி">பிப்ரவரி</ref> இறுதியில் இந்த நோய் சீற்றத்தோடு பரவியது. சாவு எண்ணிக்கை இரட்டிப்பானதோடு அந்த நகரத்தின் மக்கள்தொகையில் பாதிபேர் நகரத்தை வி்ட்டு வெளியேறினர். <ref target="https://ta.wikipedia.org/wiki/இந்திய_பொதுப்பணித்துறை">இந்திய பொதுப்பணித்துறை</ref> சேவைகள் அலுவலரான டபிள்யூ. சி. ராண்ட் தலைமையில் ஒரு சிறப்பு கொள்ளை நோய் ஆணையம் அமைக்கப்பட்டதோடு நெருக்கடி நிலையை எதிர்கொள்ள படையினர் கொண்டுவரப்பட்டனர். மே மாத இறுதியில் இந்த நோய் கட்டுப்பாட்டிற்குள் கொண்டுவரப்பட்டது. 1897ஆம் ஆண்டு <ref target="https://ta.wikipedia.org/wiki/ஜூன்">ஜூன்</ref> 22 ஆம் தேதி, <ref target="https://ta.wikipedia.org/wiki/விக்டோரியா">விக்டோரியா</ref> மகாராணி முடிசூட்டிக்கொண்ட எழுபத்து ஐந்தாம் ஆண்டு விழா கொண்டாடப்பட்டது, சிறப்பு ஆணையத் தலைவர் ராண்ட் மற்றும் லெப்டினென்ட் அயர்ஸ்ட் ஆகியோர் அரசு மாளிகையில் விழாவில் கலந்துகொண்டு திரும்பும்போது சுடப்பட்டனர். அயர்ஸ்ட் சம்பவ இடத்திலேயே  <ref target="https://ta.wikipedia.org/wiki/இறப்பு">மரணமடைந்தார்</ref>, ராண்ட் தனது காயத்தோடு 1897 ஆம் ஆண்டு சூன் 3 ஆம் தேதி  மரணமடைந்தார். சேப்கார் சகோதரர்களும் அவர்களுடைய இரண்டு கூட்டாளிகளும் இந்தக் கொலையில் பல்வேறு விதங்களிலும் பங்கேற்றதற்காகவும், இரண்டு உளவாளிகளை சுட்டது மற்றும் ஒரு காவல்துறை அதிகாரியை சுட முயற்சி செய்தது ஆகியவற்றிற்காக  குற்றம்சாட்டப்பட்டனர். மூன்று சகோதரர்களும் குற்றம் நிரூபிக்கப்பட்டு தூக்கிலிடப்பட்டனர், கூட்டாளியும் அவ்வாறே செய்யப்பட்டார். மற்றொரு பள்ளிக்கூட சிறுவனுக்கு பத்து வருட கடுங்காவல் தண்டனை விதிக்கப்பட்டது.
சேப்கர்களின் இந்த செயல் மூன்றாவது கொள்ளை நோய்ப் பரவலின் போது உலகில் காணப்பட்டதிலேயே மிகவும் மோசமான அரசியல் அதிகாரமுள்ளவர்களுக்கு எதிராக மேற்கொள்ளப்பட்ட வன்முறையாகப் பார்க்கப்படுகிறது.<ref target="https://ta.wikipedia.org/wiki/முதற்_பக்கம்#cite_note-Plagueport-10">[10]</ref></p>
விடுதலைக்குப் பின் புனே
<p>இந்தியா விடுதலை பெற்ற பிறகு, தேசிய பாதுகாப்பு கல்வித்துறையான என்டிஏ (நேஷனல் டிபென்ஸ் அகாதமி), கதக்வாஸ்லா, பேஷான் மற்றும் சில ஆராய்ச்சி நிறுவனங்களால் நிறைய முன்னேற்றங்களை புனே கண்டது. புனே தெற்கத்திய ராணுவ கட்டளை மையமாகவும் விளங்கியது. 1950-60 ஆம் ஆண்டுகளில் ஹாட்ஸ்பர், போஸாரி, பிம்பாரி மற்றும் பார்வதி தொழிற்துறை எஸ்டேட் போன்ற இடங்களில் தொழிற்துறை முன்னேற்றங்கள் ஏற்பட்டன. ஆட்டோமொபைல் துறைக்கு மிகப்பெரிய ஊக்கத்தை வழங்கிய டெல்கோ (இப்போது <ref target="https://ta.wikipedia.org/wiki/டாடா_மோட்டார்ஸ்">டாடா மோட்டார்ஸ்</ref>) 1961 ஆம் ஆண்டு  தனது செயல்பாட்டைத் தொடங்கியது. பல அரசு அலுவலர்கள், சிவில் என்ஜினியர்கள் மற்றும் ராணுவப் பணியாளர்கள் தங்களது <ref target="https://ta.wikipedia.org/wiki/ஓய்வு">பணி ஓய்விற்குப்</ref> பின்னர் புனேவையே தங்களுடைய குடியிருப்பிடமாக முன்னுரிமையளித்ததால் புனே ஒரு காலத்தில் "ஓய்வூதியம் வாங்குபவர்களின்" சொர்க்கம் என்றும் குறிப்பிடப்பட்டது. ஒரு காலத்தில் புனேயில் 200,000 மிதிவண்டிகள் இருந்திருக்கின்றன. 1961 ஆம் ஆண்டு, சூலை மாதம் பான்ஷத் அணை உடைந்து அதன் தண்ணீர் நகருக்குள் வெள்ளமாக ஓடியது. பெரும்பாலான பழைய பகுதிகளை அழித்துவிட்டாலும் நவீன நகரத் திட்டமிடல் முறையைப் பயன்படுத்துவதற்கான வாய்ப்பை வழங்கியது. இந்த எதிர்பாராத நிகழ்ச்சி நகரத்தில் கட்டுமான முன்னேற்றங்களுக்கு வழிவகுத்ததால், நகரத்தின் பொருளாதாரம், கட்டுமானம் மற்றும் உற்பத்தித் துறைகளில் அதிரடி முன்னேற்றத்தைக் கண்டது.</p>
<p>1966 ஆம் ஆண்டு இந்த நகரம் எல்லா திசைகளிலும் வளர்ச்சியுற்றது. 1970 ஆம் ஆண்டுகளுக்குப் பின்னர், புனே நாட்டின் முன்னணி பொறியியல் நகரமாக உருவானது. குறிப்பாக டெல்கோ, பஜாஜ், கைனடிக், பாரத் ஃபோர்ஜ், ஆல்ஃபா நாவல், தெர்மாக்ஸ் இன்னபிற ஆகியவை ஆட்டோமேட்டிவ் துறையில் தங்களுடைய உள்கட்டுமானத்தை விரிவாக்கிக்கொண்டன. இந்த நேரத்தில் பெரிய அளவிலான கல்வி நிறுவனங்களின் எண்ணி்க்கை காரணமாக 'கிழக்கின் ஆக்ஸ்போர்டு' என்ற கௌரவத்தைப் பெற்றது. 1989 ஆம் ஆண்டு தேஹு சாலை-காட்ரஜ் புறவழிச்சாலை (மேற்கத்திய புறவழிச்சாலை) நிறைவுசெய்யப்பட்டு, நகரின் உள்புறத்திலான போக்குவரத்து நெருக்கடியை குறைத்தது. 1990 ஆம் ஆண்டு புனே வெளிநாட்டு மூலதனத்தைக் கவரத் தொடங்கியது, குறிப்பாக <ref target="https://ta.wikipedia.org/wiki/தகவல்_தொழில்நுட்பம்">தகவல் தொழில்நுட்பம்</ref> மற்றும் <ref target="https://ta.wikipedia.org/wiki/பொறியியல்">பொறியியல்</ref> தொழில்களில், தாவர வளர்ப்பு மற்றும் உணவுப் பதப்படுத்தல் தொழில்கள் நகரின் உள்ளேயும் நகரத்தைச் சுற்றியும் வேர்விடத் தொடங்கின. 1998 ஆம் ஆண்டு, ஆறுவழி மும்பை-புனே விரைவுப்பாதை பணி தொடங்கியது;  இது நாட்டிற்கான ஒரு பெரிய சாதனை என்பதுடன் இந்த விரைவுப் பாதை 2001 ஆம் ஆண்டு நிறைவடைந்தது. 2000 ஆம் ஆண்டுக்கு முந்தைய மூன்று ஆண்டுகளில் புனே தகவல் தொழில்நுட்பத் துறையில் ஒரு பெரிய முன்னேற்றத்தைக் கண்டது என்பதுடன், அவுந்த், ஹின்ஜவாடி மற்றும் விமான் நகர் சாலையில் தகவல் தொழில்நுட்ப பூங்காக்கள் உருவாக்கப்பட்டன.</p>
<p>2005 ஆம் ஆண்டு 2 <ref target="https://ta.wikipedia.org/wiki/லட்சம்">லட்சத்திற்கும்</ref> அதிகமான <ref target="https://ta.wikipedia.org/wiki/தகவல்_தொழில்நுட்பம்">தகவல் தொழில்நுட்ப</ref> தொழில்முறையாளர்களுடன் புனே மும்பையையும் சென்னையையும் மிஞ்சியது. 2008 ஆம் ஆண்டு  <ref target="https://ta.wikipedia.org/wiki/பன்னாட்டு_நிறுவனம்">பன்னாட்டு நிறுவனங்களான</ref> (எம்என்சிக்கள்) ஜெனரல் மோட்டார்ஸ், வோல்க்ஸ்வேகன் மற்றும் ஃபியட் போன்றவை புனேவுக்கு அருகே முன்னேற்றமடையாத இடங்களில் தொழிற்சாலைகளை நிறுவியதில் புனே மிகப்பெரிய முன்னேற்றத்தைக்  கண்டது.  அத்துடன், 2008 ஆம் ஆண்டு காமன்வெல்த் இளைஞர் விளையாட்டுப் போட்டிகள் புனேயில் நடத்தப்பட்டன, அது இந்த நகரத்தின் வட-மேற்குப் பகுதியிலான வளர்ச்சியை மேலும் தூண்டியது என்பதுடன் புனேயின் சாலைகளில் இயற்கை வாயுவில் (சிஎன்ஜி) ஒடும் சில பேருந்துகளையும் சேர்த்துக்கொண்டது. 2009 ஆம் ஆண்டின் பிற்பகுதியில் புனே பெருநகர்ப்பகுதி (மெட்ரோபாலிட்டன்) மண்டல முன்னேற்ற அமைப்பு (PMRDA) நிறுவப்பட்டது. இது முன்மொழிந்த துவக்க முயற்சிகள் நகரத்தின் உள்கட்டுமானத்திற்கு பெரிய அளவிலான ஊக்கத்தை வழங்கும் என்பதோடு மாநகர(விரைவு போக்குவரத்து ரெயில்)மற்றும் பேருந்துகளையும் அத்துடன் பயன்மிக்க தண்ணீர் மற்றும் குப்பை அகற்றல் வசதிகளையும் உள்ளடக்கியிருக்கும்.</p>
<p>சூலை மற்றும் ஆகத்து 2009 ஆம் ஆண்டு இன்ஃபுளூயன்ஸா A(எச். 1 என். 1) வைரஸ்கள் இந்த நகரத்தில் இருப்பதாக அறிவிக்கப்பட்டன. முதல் அதிகாரப்பூர்வ பதிவு அபினவ் பள்ளியில் காணப்பட்டது. மற்ற 38 மரணங்களைத் தொடர்ந்து புனே இந்தியாவின் முதல் <ref target="https://ta.wikipedia.org/wiki/எச்._1_என்._1">எச். 1 என். 1</ref> வைரஸ் உள்ள நகரமாக அறிவிக்கப்பட்டது. இதுபோன்ற பெரிய அளவிலான எச். 1 என். 1 காரணமாக ஏற்பட்ட மரணங்கள் <ref target="https://ta.wikipedia.org/wiki/ஆசியா">ஆசிய</ref> நகரங்களிலேயே அதிகப்படியானதாகும் என்பதோடு, இந்தச் சூழ்நிலை மாணவர்களும் தொழில்முறையாளர்களும் நகரத்தை விட்டு தற்காலிகமாக வெளியேறுவதற்கு காரணமானது என்பதுடன் தாஹி்ல்கந்தி-கோபல்கலா மற்றும் <ref target="https://ta.wikipedia.org/wiki/நூற்றாண்டு">நூற்றாண்டு</ref> பழமை வாயந்த கணேஷ் பண்டிகைகளின் மீது பாதகமான விளைவுகளையும் ஏற்படுத்தியது. இந்த நகரத்தின் குளிர்ச்சியான மற்றும் ஈரமான வெப்பநிலை இந்த மாதங்களில் இந்த வைரஸ் பரவுவதற்கு உதவின.</p>
புவியமைப்பு
<figure><caption>புனே நகரம் முல்லா மற்றும் முத்தா ஆறுகள் சங்கமிக்கும் இடத்தில் அமைந்துள்ளது</caption></figure>
<figure><caption>பஷான் ஏரி மனிதன் உருவாக்கிய ஏரியாகும்</caption></figure>
<p>புனே <ref target="https://ta.wikipedia.org/wiki/தக்காண_பீடபூமி">தக்காண பீடபூமியின்</ref> மேற்கு முகட்டில் கடல்மட்டத்திற்கு 560 மீட்டர்கள் (1,837 அடிகள்) உயரத்தில் அமைந்துள்ளது. <ref target="https://ta.wikipedia.org/wiki/ஷயாத்ரி">ஷயாத்ரி</ref> மலைத்தொடரின் (<hi rend="italic">மேற்குத் தொடர்ச்சிமலைகள்</hi> ), அதனை <ref target="https://ta.wikipedia.org/wiki/அரேபியக்_கடல்">அராபியக் கடலிலிருந்து</ref> பிரிக்கின்ற மலைத்தொடரின் ஒதுக்குப்புறமான பகுதியில் இது அமைந்துள்ளது. இது மலை நகரம் என்பதுடன், இதனுடைய உயரமான மலையான <ref target="https://ta.wikipedia.org/wiki/புனேயிலுள்ள_விடால்_மலை">விடல் மலையோடு</ref> இது கடல் மட்டத்திற்கு 800 மீட்டர்கள் (2,625 அடிகள்) உயரத்தில் உள்ளன. நகரத்திற்கு சற்று வெளிப்புறத்தில் 1300 மீட்டர்கள் உயரத்தில் <ref target="https://ta.wikipedia.org/wiki/சின்ஹாகாட்">சிங்காகத்</ref> கோட்டை அமைந்திருக்கிறது.</p>
<p>மத்திய புனே <ref target="https://ta.wikipedia.org/wiki/முல்லா_ஆறு_(இந்தியா)">முலா</ref> மற்றும் <ref target="https://ta.wikipedia.org/wiki/முத்தா_ஆறு">முத்தா</ref> ஆறுகள் சங்கமிக்கும் இடத்தில் அமைந்திருக்கிறது. <ref target="https://ta.wikipedia.org/wiki/பீமா_ஆறு">பீமா ஆறுகளின்</ref> கிளை ஆறுகளான <ref target="https://ta.wikipedia.org/wiki/பாவனா_ஆறு">பாவனா</ref> மற்றும் <ref target="https://ta.wikipedia.org/wiki/இந்திரயாணி_ஆறு">இந்திரயானி ஆறுகள்</ref> புனே மாநகரத்தின் வடமேற்கு துணைப்பகுதிகளை நோக்கி ஓடுகின்றன.
நகரத்திற்கு தெற்கே கிட்டத்தட்ட 100 கிலோமீட்டர்கள் <ref target="https://ta.wikipedia.org/wiki/கோய்னா_அணை">கோய்னா அணையைச்</ref> சுற்றி பூகம்பம் ஏற்படுவதற்கு அதிக வாய்ப்புள்ள பகுதிக்கு மிகவும் நெருக்கமாக புனே அமைந்துள்ளது, அத்துடன் இது இந்திய வானிலை ஆய்வுத் துறையால் <ref target="https://ta.wikipedia.org/wiki/இந்தியாவின்_பூகம்ப_பாதிப்பிற்குள்ளாகும்_பகுதி#மண்டலம்_4">மண்டலம் 4</ref> என்று மதிப்பிடப்பட்டுள்ளது (2 முதல் 5 வரையுள்ள அளவுகோலில், 5 பூகம்பம் ஏற்பட மிகவும் ஏதுவானதாகும்). புனே தனது வரலாற்றில்  மிதமான தீவிரம் வாய்ந்த மற்றும் குறைவான தீவிரம்வாய்ந்த பூகம்பங்களை எதிர்கொண்டுள்ளது. புனேயில்கூட பெரிய பூகம்பங்கள் எதுவும் ஏற்பட்டிருக்கவில்லை என்றாலும், 2008 ஆம் ஆண்டு மே 17 ஆம் தேதி 3.2 அளவுக்கான பூகம்பம் காட்ரேஜ் பகுதியில் ஏற்பட்டதோடு, 2008 ஆம் ஆண்டு  சூலை 30 ஆம் தேதி இரவு ஏற்பட்ட குறைந்த தீவிர அளவுள்ள பூகம்பம் செய்தி ஆதாரங்களின் அடிப்படையில் 4.2 என்று அளவிடப்பட்டுள்ளது. இந்த பூகம்பத்திற்கான மையப்புள்ளி கோய்னா அணைத்தளத்தின் <ref target="https://ta.wikipedia.org/wiki/2004">2004</ref><ref target="https://ta.wikipedia.org/wiki/முதற்_பக்கம்#cite_note-11">[11]</ref> ஆகும்.</p>
காலநிலை

<p>சராசரி வெப்பநிலை 20 டிகிரி செல்சியஸ் முதல் 28 டிகிரி செல்சியஸ் வரை இருக்க, புனே வெப்பமண்டல் ஈரப்பதமான மற்றும் வறண்ட வானிலையைப் பெற்றிருக்கிறது.</p>
<p>புனே மூன்று வெவ்வேறுவித பருவகாலங்களை எதிர்கொள்கிறது: <ref target="https://ta.wikipedia.org/wiki/கோடை">கோடைகாலம்</ref>, <ref target="https://ta.wikipedia.org/wiki/பருவக்காற்று">பருவமழைக்காலம்</ref>, <ref target="https://ta.wikipedia.org/wiki/குளிர்காலம்">குளிர்காலம்</ref>. மார்ச் முதல் மே மாதம் வரையிலுமுள்ள கோடைகால மாதங்களில் உள்ள வெப்பநிலை 30 முதல் 38 டிகிரி செல்சியஸ்  (85 முதல் 100 பாரன்ஹூட்) வரையிலுமாக உள்ளது. புனேயில் வெப்பமான மாதம் ஏப்ரல்; கோடைகாலம் மே மாதத்தோடு முடிந்துவிடுவதில்லை என்றாலும், உள்நாட்டில் உருவாகும் பலத்த <ref target="https://ta.wikipedia.org/wiki/இடிமழை">இடிமழையை</ref> மே மாதத்தில் பெறுகிறது (இருப்பினும் ஈரப்பதம் உச்ச அளவிலேயே இருக்கிறது). புனே உயரமான இடத்தில் இருப்பதன் காரணமாக, வெப்பம் மிகுந்த மாதங்களில்கூட இரவு நேரங்கள் குளிர்ச்சியாகவே இருக்கின்றன. பதிவுசெய்யப்பட்டதிலேயே அதிகபட்ச வெப்பநிலை <ref target="https://ta.wikipedia.org/wiki/1897">1897</ref> ஆம் ஆண்டு <ref target="https://ta.wikipedia.org/wiki/ஏப்ரல்_30">ஏப்ரல் 30</ref> அன்று 43.3 டிகிரி செல்சியஸ்  ஆக பதிவுசெய்யப்பட்டுள்ளது<ref target="https://ta.wikipedia.org/wiki/முதற்_பக்கம்#cite_note-12">[12]</ref>.</p>
<p>மிதமான மழை மற்றும் 10 டிகிரி செல்சியஸ் முதல் 28 டிகிரி செல்சியஸ் வரையிலான(50 பாரன்ஹூட் முதல் 82 பாரன்ஹூட் வரையிலான) வெப்பநிலையுடன் இந்த பருவமழை சூன் முதல் அக்டோபர் வரை நீடிக்கிறது. இந்த நகரத்தில் பெரும்பாலும் 722 மில்லிமீட்டர் வருடாந்திர மழை சூன் மற்றும் செப்டம்பருக்கு இடையே பெய்கிறது. வருடத்திலேயே சூலை மாதம் தான் ஈரப்பதம் மிகுந்த மாதமாகும். புனே ஒரு காலத்தில் 29 நாட்களுக்கு தொடர்ச்சியான மழை பொழிவை பதிவுசெய்திருக்கிறது.</p>
<p>குளிர்காலம் நவம்பரில் தொடங்குகிறது; குறிப்பாக நவம்பர் மாதம் இதமான குளிர் நிரம்பியதாக அறியப்படுகிறது (<ref target="https://ta.wikipedia.org/wiki/மராத்தி_மொழி">மராத்தி</ref>:गुलाबी थंडी). பெரும்பாலும் டிசம்பர் மற்றும் சனவரி மாதங்களில் பகல்நேர வெப்பநிலை கிட்டத்தட்ட 28 டிகிரி செல்சியஸ் (83 பாரன்ஹூட் ) என்ற அளவிலும், இரவுநேர வெப்பநிலை 10 டிகிரி செல்சியஸ் (50 பாரன்ஹூட்) குறைவாகவும் நிச்சயமற்ற நிலையில் இருக்கிறது. அது தொடர்ந்து 5 அல்லது 6 டிகிரி செல்சியஸ் (42 பாரன்ஹூட்)க்கு குறைகிறது. பதிவுசெய்யப்பட்டதிலேயே மிகவும் குறைவான வெப்பநிலை <ref target="https://ta.wikipedia.org/wiki/ஜனவரி_17">சனவரி 17</ref> <ref target="https://ta.wikipedia.org/wiki/1935">1935</ref> ஆம் ஆண்டு 1.7 டிகிரி செல்சியஸ் ஆக பதிவாகியுள்ளது<ref target="https://ta.wikipedia.org/wiki/முதற்_பக்கம்#cite_note-13">[13]</ref>.</p>
போக்குவரத்து

சாலை
<figure><caption>புனேயின் பிஆர்டிஎஸ் தான் இந்தியாவிலேயே முதல் விரைவுப் போக்குவரத்து அமைப்பாகும்.</caption></figure>
<list type="unordered"><item><ref target="https://ta.wikipedia.org/wiki/தேசிய_நெடுஞ்சாலை_60_(இந்தியா)">தேசிய நெடுஞ்சாலை 60</ref> புனே-<ref target="https://ta.wikipedia.org/wiki/துலே">துலே</ref> நகரங்களை <ref target="https://ta.wikipedia.org/wiki/நாசிக்">நாசிக்</ref> வழியாக இணைக்கிறது. <ref target="https://ta.wikipedia.org/wiki/முதற்_பக்கம்#cite_note-14">[14]</ref>.</item></list>
<list type="unordered"><item><ref target="https://ta.wikipedia.org/wiki/மாநில_நெடுஞ்சாலை_27_(மகாராட்டிரா)">மாநில நெடுஞ்சாலை 27</ref> புனே நகரத்தை <ref target="https://ta.wikipedia.org/wiki/அகமதுநகர்">அகமதுநகருடன்</ref> இணைக்கிறது.</item></list>
<list type="unordered"><item><ref target="https://ta.wikipedia.org/wiki/மும்பை-புனே_விரைவு_நெடுஞ்சாலை">மும்பை-புனே விரைவு நெடுஞ்சாலை</ref></item></list>
<list type="unordered"><item><ref target="https://ta.wikipedia.org/wiki/தேசிய_நெடுஞ்சாலை_4_(இந்தியா)">தேசிய நெடுஞ்சாலை எண் 4</ref>, புனே நகரத்துடன் <ref target="https://ta.wikipedia.org/wiki/மும்பை">மும்பை</ref> <ref target="https://ta.wikipedia.org/wiki/பெங்களூரு">பெங்களூரு</ref>, <ref target="https://ta.wikipedia.org/wiki/சென்னை">சென்னை</ref> நகரங்களுடன் இணைக்கிறது.</item></list>
<list type="unordered"><item><ref target="https://ta.wikipedia.org/wiki/தேசிய_நெடுஞ்சாலை_48_(இந்தியா)">தேசிய நெடுஞ்சாலை 48</ref>, புனே நகரத்துடன் <ref target="https://ta.wikipedia.org/wiki/தில்லி">தில்லி</ref>, ஜெய்ப்பூர், அகமதாபாத், மும்பை,  <ref target="https://ta.wikipedia.org/wiki/பெங்களூரு">பெங்களூரு</ref>, <ref target="https://ta.wikipedia.org/wiki/சென்னை">சென்னை</ref> நகரங்களுடன் இணைக்கிறது.</item></list>
<list type="unordered"><item><ref target="https://ta.wikipedia.org/wiki/தேசிய_நெடுஞ்சாலை_9_(இந்தியா)">தேசிய நெடுஞ்சாலை 9</ref> புனே நகரத்துடன் ஆந்திரப் பிரதேசத்தின் கடற்கரை நகரமான <ref target="https://ta.wikipedia.org/wiki/மச்சிலிப்பட்டணம்">மச்சிலிபட்டணத்துடன்</ref> இணைக்கிறது.</item></list>
<p>புனே இரண்டு உள்-நகர நெடுஞ்சாலைகளால் பயன்பெறுகிறது:</p>
<list type="unordered"><item>பழைய மும்பை புனே நெடுஞ்சாலை: இது புனே மாநரகப் பகுதிகளுக்கு பயனளிக்கின்ற முக்கியமான பெருவழிச் சாலையாகும். இந்த நெடுஞ்சாலை நகரத்தின் மையப்பகுதியிலிருந்து தொடங்குகிறது அதாவது சிவாஜி நகரிலிருந்து,  [[<ref target="https://ta.wikipedia.org/wiki/தேகு_ரோடு_கண்டோன்மென்ட்">தேகு ரோடு</ref>  வரை நீண்டிருக்கிறது. இந்த நெடுஞ்சாலையின் பெரும்பாலான பிரிவுகள் 8 வழிப் பாதைகளைக் கொண்டிருக்கின்றன (ஒவ்வொரு திசைக்கும் 4 வழிகள்). இது மேம்பாலத் தொடர்கள் மற்றும் சுரங்கப்பாதைகளோடு சில பகுதிகளில் போக்குவரத்து சிக்னல்கள் இல்லாமலும் இருக்கிறது.</item></list>
<list type="unordered"><item><ref target="https://ta.wikipedia.org/wiki/காத்ரஜ்">காத்ரஜ்</ref>-<ref target="https://ta.wikipedia.org/wiki/தேகு_ரோடு_கண்டோன்மென்ட்">தேகு ரோடு</ref> புறவழிச்சாலை: இந்த சாலை <ref target="https://ta.wikipedia.org/wiki/தேசிய_நெடுஞ்சாலை_4_(இந்தியா)">தேசிய நெடுஞ்சாலையின்</ref> ஒரு பகுதி என்பதுடன் நகரத்தின் புறவழி்ச்சாலையை அமைக்கிறது, அத்துடன் அதனுடைய மேற்கு எல்லைகளைச் சுற்றிச் செல்கிறது. இது மேற்குப்பகுதி புறவழி என்றும் அழைக்கப்படுகிறது. இது வடக்குப் பகுதியில் <ref target="https://ta.wikipedia.org/wiki/தேகு_ரோடு_கண்டோன்மென்ட்">தேஹு சாலையிலிருந்து</ref> தெற்குப் பகுதியில் <ref target="https://ta.wikipedia.org/wiki/காத்ரஜ்">காத்ரேஜ்</ref> வரை நீண்டிருக்கிறது. இந்த நெடுஞ்சாலை 4 வழிகளைக் கொண்டிருப்பதோடு (ஒவ்வொரு திசைக்கும் 2) தொடர் மேம்பாலங்கள்/சரிவு-பிரிப்பான்களையும் கொண்டிருக்கிறது. புனேயின் மேற்குப்பகுதி சார்ந்த சாலைகள் அனைத்தும் இந்த நெடுஞ்சாலையோடு குறுக்குமறுக்காக இணைந்திருக்கின்றன.</item></list>
ரயில்
முதன்மைக் கட்டுரை: <ref target="https://ta.wikipedia.org/wiki/புனே_புறநகர்_ரயில்வே">புனே புறநகர் ரயில்வே</ref>
<p>கடந்த ஐந்து வருடங்களாக புனேயில் ஒரு <ref target="https://ta.wikipedia.org/wiki/விரைவுப்_போக்குவரத்து">விரைவுப் போக்குவரத்து</ref> அமைப்பிற்கான வரைவு ஏற்கப்பட்டுள்ளது என்பதுடன் 2010 ஆம் ஆண்டில் தனது செயல்பாட்டைத் தொடங்க திட்டமிடப்பட்டுள்ளது<ref target="https://ta.wikipedia.org/wiki/முதற்_பக்கம்#cite_note-15">[15]</ref>. இது <ref target="https://ta.wikipedia.org/wiki/டெல்லி_மெட்ரோ">டெல்லி மெட்ரோவை</ref> உருவாக்கி நடத்திவரும் <ref target="https://ta.wikipedia.org/wiki/டெல்லி_மெட்ரோ_ரெயில்_கார்ப்பரேஷன்_லிமிடெட்">டெல்லி மெட்ரோ ரெயில் கார்ப்பரேஷனுடனான</ref> ஆலோசனையுடன் திட்டமிடப்பட்டு வருகிறது. இதுவரை மூன்று வழிகள் அடையாளம் காணப்பட்டுள்ளன:</p>
<list type="unordered"><item>கார்வ் சாலை, ஜாங்லி மஹராஜ் சாலை, ஷிவாஜிநகர் மற்றும் <ref target="https://ta.wikipedia.org/wiki/புனே">புனே</ref>-<ref target="https://ta.wikipedia.org/wiki/மும்பை">மும்பை</ref> சாலை (22 கிலோமீட்டர்கள், எழுப்பப்பட்டது) வழியாக <ref target="https://ta.wikipedia.org/wiki/வார்ஜே">வார்ஜே</ref>-<ref target="https://ta.wikipedia.org/wiki/சின்ஜ்வாட்">சின்ஜ்வாட்</ref></item>
<item>ராஜா பகதூர் மில் சாலை மற்றும் புனே அகமதுநகர் சாலை (13 கிலோமீட்டர்கள் எழுப்பப்பட்டது) வழியாக ஷிவாஜிநகர்-கல்யாணிநகர்</item>
<item>ஷிவாஜி சாலை வழியாக (10 கிலோமீட்டர்கள், சுரங்கப்பாதை) வேளாண் கல்லூரி-ஸ்வார்கட்</item></list>
<p>இந்த நகரத்திற்கு இரண்டு ரயில் நிலையங்கள் இருக்கின்றன, ஒன்று நகரத்திலும் மற்றொன்று ஷிவாஜி நகரத்திலும் இருக்கிறது. இரண்டு நிலையங்களும் <ref target="https://ta.wikipedia.org/wiki/மத்திய_ரெயில்வேக்கள்">மத்திய ரயில்வே துறையின்</ref> புனே பிரிவின் மூலமாக நிர்வகிக்கப்படுகின்றன. இது லோனாவாலாவிலிருந்து (மும்பை சிஎஸ்டிஎம் பிரிவால் நிர்வகிக்கப்படுவது) டான்டிற்கு முன்பாகவும் (தற்போது சோலாப்பூர் பிரிவில் உள்ளது) பாராமதிக்கும், <ref target="https://ta.wikipedia.org/wiki/ஹூப்ளி">ஹூப்ளிக்கும்</ref> நீள்கிறது (<ref target="https://ta.wikipedia.org/wiki/மிராஜ்">மிராஜ்</ref> வழியாக). புனேவுக்கான ரயில் வழிகள் அனைத்தும் லோனாவாலாவுக்கான இரட்டை மின்மயமாக்கப்பட்ட வழிகளுடனும், டான்டிற்கான இரட்டை மின்மயமாக்கப்படாத வழிகளுடனும், மற்றும் <hi rend="bold"><ref target="https://ta.wikipedia.org/wiki/மிராஜ்">மிராஜ்</ref></hi>  வழியாக <hi rend="bold"><ref target="https://ta.wikipedia.org/wiki/கோலாப்பூர்">கோலாப்பூர்</ref></hi>  மற்றும் டான்ட் வழியாக பாராமதிக்கு ஒற்றை மின்மயமாக்கப்படாத வழிகளுடனும் <ref target="https://ta.wikipedia.org/wiki/அகலப்_பாதை">அகலப் பாதைகளாக</ref> இருக்கின்றன.</p>
<p>இந்த நகரம் மகாராஷ்டிராவிலேயே மிக முக்கியமான ரயில் பாதைகளுள் ஒன்றாகிய புனே-<ref target="https://ta.wikipedia.org/wiki/மிராஜ்">மிராஜ்</ref>-<ref target="https://ta.wikipedia.org/wiki/ஹுப்ளி">ஹூப்ளி</ref>-<ref target="https://ta.wikipedia.org/wiki/பெங்களூர்">பெங்களூர்</ref> பாதையைப் பெற்றிருக்கிறது.</p>
<p>உள்ளூர் ரயில்கள் (<ref target="https://ta.wikipedia.org/wiki/எலக்ட்ரிக்_மல்டிபிள்_யூனிட்">இஎம்யூக்கள்</ref>) புனேவை தொழிற்சாலை நகரமான <ref target="https://ta.wikipedia.org/wiki/பிம்ப்ரி-சின்ச்வாட்">பிம்ப்ரி-சின்ச்வாட்</ref> மற்றும் மலை நகரமான <ref target="https://ta.wikipedia.org/wiki/லோனாவாலா">லோனாவாலாவை</ref> இணைக்கின்றன. அதேசமயம் தினசரி விரைவு வண்டிகள் புனேவை மும்பை, ஹௌரா, ஜம்முதாவி, சென்னை, ஹைதராபாத், பெங்களூர், ஜாம்ஷெட்பூர்(டாடா நகர்) மற்றும் சிலவற்றை இணைக்கின்றன.
நாசிக்கையும் புனேவையும் இணைக்கின்ற ரயிலும் இருக்கிறது.
புனேயில், டீசல் என்ஜின் பட்டறையும் (டிஎல்எஸ்) எலக்ட்ரிக் பயணப் பட்டறையும் இருக்கின்றன(இடிஎஸ்).</p>
வான்வழி
<p><ref target="https://ta.wikipedia.org/wiki/புனே_சர்வதேச_விமானநிலையம்">புனே சர்வதேச விமானநிலையம்</ref> <ref target="https://ta.wikipedia.org/wiki/லோகேகான்">லோகேகானில்</ref> உள்ள சர்வதேச விமானநிலையம் என்பதுடன் இது <ref target="https://ta.wikipedia.org/wiki/இந்திய_விமானநிலையங்கள்_அதிகார_அமைப்பு">இந்திய விமானநிலையங்கள் நிர்வாகத்தால்</ref> செயல்படுத்தப்படுகிறது. இது அருகிலுள்ள <ref target="https://ta.wikipedia.org/wiki/இந்திய_விமானப்_படை">இந்திய விமானப் படை</ref> தளத்தின் ஓடுதளங்களைப் பகிர்ந்துகொள்கிறது என்பதுடன், இந்தவகையில் உலகிலேயே இதுதான் ஒன்றே ஒன்று. எல்லா இந்திய நகரங்களுக்குமான உள்நாட்டு விமானங்களுக்கும் அப்பால், இந்த விமான நிலையம் இரண்டு சர்வதேச நேரடி விமானங்களையும் இயக்குகிறது: ஒன்று <ref target="https://ta.wikipedia.org/wiki/துபாய்">துபாய்க்கும்</ref> (<ref target="https://ta.wikipedia.org/wiki/ஏர்_இந்தியா_எக்ஸ்பிரஸ்">ஏர் இண்டியா எக்ஸ்பிரஸ்ஸால்</ref> இயக்கப்படுவது) மற்றொன்று <ref target="https://ta.wikipedia.org/wiki/ஃபிராங்க்பர்ட்">ஃப்ராங்க்பர்டிற்கும்</ref> இயக்கப்படுவதாகும் (<ref target="https://ta.wikipedia.org/wiki/லுஃப்தான்சா">லுஃப்தான்ஸாவால்</ref> நேரடி பிஸினஸ் வகுப்பாக இயக்கப்படுவது). சாகானில் ஒரு புதிய விமான தளம் திறக்கப்படவிருக்கிறது.
புதிய புனே சர்வதேச விமானநிலையத்தின் கட்டுமானப் பணிக்கு <ref target="https://ta.wikipedia.org/wiki/மகாராஷ்டிரா_தொழில்துறை_மேம்பாட்டுக்_கழகம்">மகாராஷ்டிரா தொழில்துறை மேம்பாட்டுக் கழகம்</ref> பொறுப்பேற்றுள்ளது. சாதுஸ் மற்றும் ஷிரோலி கிராமங்களைச் சுற்றியுள்ள சாகான் மற்றும் ராஜ்குருநகர் பகுதி கட்டுமானப் பணிக்குரிய இடங்களாக தற்போது பரிசீலனையில் இருக்கிறது. இங்கே கட்டப்பட்டால், புனே-நாசிக் தேசிய நெடுஞ்சாலையைச் (என்எச்-50) சுற்றி மத்திய புனேவிலிருந்து 40 கிலோமீட்டர்கள் தொலைவில் இருக்கும் என்பதோடு ஆசியாவிலேயே மிகப்பெரியவற்றுள் ஒன்றாக இருக்கும். உள்நாட்டு விமானப் போக்குவரத்து புனேவை மும்பை, டெல்லி, கொல்கத்தா, சென்னை, பெங்களூர், ஹைதராபாத், அகமதாபாத், கோவா, இந்தூர் மற்றும் ஷீர்டி ஆகியவற்றோடு இணைக்கிறது.</p>
நகர நிர்வாகம்
<figure><caption>புனே ஐயுசிஏஏ மைதானத்தில் உள்ள ஆர்யபட்டாவின் சிலை. அவரது தோற்றத்தைப் பற்றி ஒரு தகவலும் இல்லாததால், கலைஞரின் எண்ணக் கருத்தை ஒத்தே ஆர்யபட்டாவின் சிலை வடிவமைக்கப் பட்டுள்ளது.</caption></figure>
<p>புனே நகரம் <ref target="https://ta.wikipedia.org/wiki/புனே_மாநகராட்சி">புனே மாநகராட்சி</ref> மன்றத்தால் நிர்வகிக்கப்படுகிறது. நகரத்தின் தூதுவராகவும் பிரதிநிதியாகவும் பெயரளவிற்கு பதவி வகிக்கின்ற புனே மேயரால் வழிநடத்தப்படும் <ref target="https://ta.wikipedia.org/wiki/நேரடியாக_தேர்வுசெய்யப்பட்டது">நேரடியாக தேர்ந்தெடுக்கப்பட்ட</ref> 149 கவுன்சிலர்களை<ref target="https://ta.wikipedia.org/wiki/முதற்_பக்கம்#cite_note-PMCAboutUs-16">[16]</ref> இந்த கார்ப்பரேஷன் கொண்டிருக்கிறது. உண்மையான அதிகாரம் <ref target="https://ta.wikipedia.org/wiki/மகாராஷ்டிரா_மாநில_அரசு">மகாராஷ்டிரா மாநில அரசால்</ref> நியமிக்கப்படும் <ref target="https://ta.wikipedia.org/wiki/இந்திய_நிர்வாக_சேவை">இந்திய நிர்வாகத் துறை</ref> அதிகாரியாக உள்ள <ref target="https://ta.wikipedia.org/wiki/புனே_நகராட்சி_ஆணையர்">முனிசிபல் கமிஷனரிடம்</ref> அளிக்கப்பட்டுள்ளது.</p>
<p><ref target="https://ta.wikipedia.org/wiki/புனே_மாநகராட்சி">புனே மாநகராட்சி</ref> பகுதிக்கு வெளியே மற்ற நான்கு நிர்வாக அமைப்புகள் செயல்படுகின்றன:</p>
<list type="unordered"><item><ref target="https://ta.wikipedia.org/wiki/பிம்பிரி-சிஞ்ச்வடு_மாநகராட்சி">பிம்பிரி-சிஞ்ச்வடு மாநகராட்சி</ref></item>
<item><ref target="https://ta.wikipedia.org/wiki/கட்கி">கட்கி</ref> கண்டோன்மென்ட்<ref target="https://ta.wikipedia.org/wiki/முதற்_பக்கம்#cite_note-KirkeeCBProfile-17">[17]</ref></item>
<item><ref target="https://ta.wikipedia.org/wiki/புனே_கண்டோன்மென்ட்">புனே கண்டோன்மென்ட்</ref><ref target="https://ta.wikipedia.org/wiki/முதற்_பக்கம்#cite_note-PuneCBOverview-18">[18]</ref></item>
<item><ref target="https://ta.wikipedia.org/wiki/தேகு_ரோடு_கண்டோன்மென்ட்">தேகு ரோடு கண்டோன்மென்ட்</ref></item></list>
<p><ref target="https://ta.wikipedia.org/wiki/புனே_காவல்துறை">புனே காவல்துறைக்கு</ref> <ref target="https://ta.wikipedia.org/wiki/இந்தியக்_காவல்_பணி">இந்திய காவல் சேவைத்துறை</ref> அலுவலராக உள்ள <ref target="https://ta.wikipedia.org/wiki/புனே_காவல்துறை_ஆணையர்">புனே காவல்துறை ஆணையரால்</ref> தலைமையேற்கப்படுகிறது. <ref target="https://ta.wikipedia.org/wiki/புனே_காவல்துறை">புனே காவல்துறை</ref> மாநில அமைச்சரவையில் அறிக்கை சமர்ப்பிக்கும்.</p>
ராணுவ மையங்கள்
<figure><caption>தேசிய போர் நினைவகம் (மகாராஷ்டிரா)</caption></figure>
<p>1800 ஆம் ஆண்டுகளின் முற்பகுதிகளிலிருந்தே புனே ஒரு மிகமுக்கியமான <ref target="https://ta.wikipedia.org/wiki/கன்டோண்மென்ட்">பாசறையாக</ref> இருந்து வருகிறது. <ref target="https://ta.wikipedia.org/wiki/காத்கி_போர்">காத்கி போர்</ref> (1817 ஆம் ஆண்டு) மற்றும் <ref target="https://ta.wikipedia.org/wiki/கோரேகான்_போர்">கோரேகான் போர்</ref> (1818 ஆம் ஆண்டு) உள்ளிட்ட சில முக்கியமான போர்கள் புனேயிலும் புனேவுக்கு வெளியிலும் நடந்துள்ளன. பல ராணுவ மையங்கள் இங்கே அமைக்கப்பட்டுள்ளன, அவை:</p>
<list type="unordered"><item><ref target="https://ta.wikipedia.org/wiki/இந்திய_ராணுவம்">இந்திய ராணுவத்தின்</ref> <ref target="https://ta.wikipedia.org/wiki/தெற்கு_கட்டளை_மையம்_(இந்தியா)">தெற்கு கட்டளை மையத்தினுடைய</ref> தலைமையகம்<ref target="https://ta.wikipedia.org/wiki/முதற்_பக்கம்#cite_note-19">[19]</ref>.</item>
<item><ref target="https://ta.wikipedia.org/wiki/சுரங்கப்பாதை_அமைப்போர்">சுரங்கப்பாதை அமைக்கும் ராணுவ வீரர்கள்</ref> பயிற்றுவிக்கப்படும் இடமான <ref target="https://ta.wikipedia.org/wiki/ராணுவப்_பொறியியல்_கல்லூரி">ராணுவ பொறியியல் கல்லூரி</ref></item>
<item><ref target="https://ta.wikipedia.org/wiki/பாம்பே_பொறியியல்_குழு">பம்பாய் பொறியியல் குழு</ref> அல்லது பம்பாய் சுரங்கம் தோண்டுவோர்கள், அவர்கள் பொதுவாக அறியப்படுகிறபடி, 1837 ஆம் ஆண்டு இருந்து புனேவை மையமாகக் கொண்டிருக்கின்றனர் என்பதோடு தற்போதைய இடத்தை காத்கியில் 1869 ஆம் ஆண்டில் இருந்து கொண்டிருக்கின்றனர்.</item>
<item><ref target="https://ta.wikipedia.org/wiki/கடக்வாஸ்லா">கதக்வாஸ்லாவில்</ref> உள்ள <ref target="https://ta.wikipedia.org/wiki/தேசிய_பாதுகாப்பு_கல்வி_நிறுவனம்_(இந்தியா)">தேசிய பாதுகாப்பு கல்வி நிறுவனம்</ref> (என்டிஏ), ராணுவம், கடற்படை மற்றும் விமானப்படை பயிற்சியாளர்கள் தங்களுக்குரிய கல்வித்துறைக்கு தங்களுடைய செயல்பாட்டுக்கு முந்தைய பயிற்சிக்கு செல்லும் முன்னர் கூட்டாக பயிற்சி செய்யும் கூட்டுச் சேவைகள் கல்வி நிறுவனமாகும்.</item>
<item><ref target="https://ta.wikipedia.org/wiki/ஆயுதப்_படைகள்_மருத்துவக்_கல்லூரி,_புனே">ஆயுதப் படைகள் மருத்துவக் கல்லூரியானது</ref> மருத்துவர்கள் மற்றும் செவிலியர்களை தங்களுடைய சேவைகளுக்காக பயிற்றுவிக்கிறது.</item>
<item><ref target="https://ta.wikipedia.org/wiki/உயர்_தொழில்நுட்ப_பாதுகாப்பு_கல்வி_நிறுவனம்">உயர் தொழில்நுட்ப பாதுகாப்பு நிறுவனம்</ref> (முன்னதாக போர்த்தளவாடங்கள் தொழில்நுட்ப மையம்)</item>
<item><ref target="https://ta.wikipedia.org/wiki/உயர்_ஆற்றல்_மூலப்பொருள்கள்_ஆராய்ச்சி_ஆய்வகம்">உயர் ஆற்றல் மூலப்பொருள்கள் ஆராய்ச்சி ஆய்வகம்</ref> (எச்இஎம்ஆர்எல்)</item>
<item><ref target="https://ta.wikipedia.org/wiki/உயர்_ஆற்றல்_மூலப்பொருள்கள்_ஆராய்ச்சி_ஆய்வகம்">உயர் ஆற்றல் மூலப்பொருள்கள் ஆராய்ச்சி ஆய்வகம்</ref> (எச்இஎம்ஆர்எல்)</item>
<item><ref target="https://ta.wikipedia.org/wiki/போர்க்கருவிகள்_ஆராய்ச்சி_மற்றும்_மேம்பாட்டு_நிறுவுகைகள்">போர்த்தளவாடங்கள் ஆராய்ச்சி &amp; மேம்பாட்டு அமைப்புக்கள்</ref> (ஏஆர்டிஇ)</item>
<item><ref target="https://ta.wikipedia.org/wiki/ராணுவ_வாகனங்கள்_தரக்கட்டுப்பாட்டு_மையம்_தேஹூ_சாலை">ராணுவ வாகனங்களின் தரக்கட்டுப்பாடு தேஹூ சாலை</ref> (சிக்யூஏஎஸ்வி)</item>
<item><ref target="https://ta.wikipedia.org/wiki/ஆராய்ச்சி_மற்றும்_மேம்பாட்டு_கிழக்.பொறியியலாளர்கள்,_டிகி">ஆராய்ச்சி &amp; மேம்பாடு கிழக்கு. பொறியாளர்களுக்கானது, டிகி</ref> (ஆர்&amp;டிஇ)</item>
<item><ref target="https://ta.wikipedia.org/wiki/போர்த்தளவாடங்கள்_தொழிற்சாலைகள்_-_வெடிமருந்து_தொழிற்சாலை_தேஹூ_சாலை">போர்க்கருவிகள் தொழிற்சாலை - வெடிமருந்துகள் தொழிற்சாலை தேஹூ சாலை</ref> (ஓஎஃப்டிஆர்) <ref target="https://ta.wikipedia.org/wiki/தேஹூ_சாலை">தேஹூ சாலையில்</ref></item>
<item><ref target="https://ta.wikipedia.org/wiki/உடற்_பயிற்சி_ராணுவ_நிறுவனம்">உடற் பயிற்சிகளுக்கான ராணுவ நிறுவனம்</ref> (ஏஐபிடி) மற்றும் <ref target="https://ta.wikipedia.org/wiki/ராணுவ_விளையாட்டுக்கள்_நிறுவனம்">ராணுவ விளையாட்டுக்கள் நிறுவனம்</ref></item>
<item><ref target="https://ta.wikipedia.org/wiki/காத்கி">காத்கியில்</ref> அமைந்துள்ள போர்க்கருவிகள் தொழிற்சாலைகள் - வெடிமருந்துகள் தொழிற்சாலை (ஏஎஃப்கே) மற்றும் அதிஉயர் வெடிபொருள் தொழிற்சாலை (எச்இஎஃப்).</item>
<item><ref target="https://ta.wikipedia.org/wiki/ராணுவ_தொழில்நுட்ப_நிறுவனம்,_புனே">புனே, ராணுவ தொழில்நுட்ப நிறுவனம்</ref> (ஏஐடி) இந்திய ராணுவப் பணியாளர்களின் (சேவையாற்றுபவர்கள் அல்லது ஓய்வுபெற்றவர்கள்) பிள்ளைகளுக்கென்றுள்ள பொறியியல் கல்லூரி ஆகும், இது <ref target="https://ta.wikipedia.org/wiki/இந்தியா">இந்தியாவின்</ref> <ref target="https://ta.wikipedia.org/wiki/மகாராஷ்டிரா">மகாராஷ்டிராவிலுள்ள</ref> புனேயில் டிகி மலைகளில் அமைந்துள்ளதோடு புனே பல்கலைக்கழகத்தோடு இணைக்கப்பட்டிருக்கிறது.</item></list>
<p><ref target="https://ta.wikipedia.org/wiki/முதல்_உலகப்_போர்">முதல் உலகப்போரில்</ref> புனேயிலிருந்து போருக்குச் சென்ற அனைவரின் நினைவாகவும் கட்டப்பட்டுள்ள பழமைவாய்ந்த போர் நினைவுச்சின்னம் <ref target="https://ta.wikipedia.org/wiki/சசூன்_மருத்துவமனை">சஸான் மருத்துவமனைக்கு</ref> எதிர்ப்புறமாக இருக்கிறது. ஒரு புதிய போர் நினைவிடமான <ref target="https://ta.wikipedia.org/wiki/தேசிய_போர்_நினைவகம்_(மகாராஷ்டிரா)">தேசிய போர் நினைவுச் சின்னம் (மகாராஷ்டிரா)</ref> கோர்பாடிக்கு அருகில் புனே கண்டோன்மென்டில் உள்ளது. சுதந்திர இந்தியப் போரில் தங்களுடைய உயிரை நீத்த இந்திய ஆயுதம் தாங்கிய மகாராஷ்டிர படையினரின் தியாக நினைவிடமாக இந்த நினைவுச் சின்னம் உள்ளது.</p>
மக்கள் தொகை கணக்கெடுப்பு
<p><ref target="https://ta.wikipedia.org/wiki/இந்திய_மக்கள்_தொகை_கணக்கெடுப்பு,_2011">2011 ஆம் ஆண்டு இந்திய மக்கள் தொகை கணக்கெடுப்பின்</ref> படி, புனே நகரத்தின் மொத்த <ref target="https://ta.wikipedia.org/wiki/மக்கள்தொகை">மக்கள்தொகை</ref> 31,24,458 ஆகும். அதில் ஆண்கள்  1,603,675  மற்றும் 1,520,783   பெண்கள் உள்ளனர். <ref target="https://ta.wikipedia.org/wiki/பாலின_விகிதம்">பாலின விகிதம்</ref> 1000 ஆண்களுக்கு 948 பெண்கள் வீதம் உள்ளனர். 6 வயதிற்குட்பட்ட குழந்தைகள் 3,37,062 ஆக உள்ளனர். சராசரி <ref target="https://ta.wikipedia.org/wiki/எழுத்தறிவு">எழுத்தறிவு</ref> 89.56% ஆக உள்ளது.  மக்கள்தொகையில் <ref target="https://ta.wikipedia.org/wiki/இந்து_சமயம்">இந்துக்கள்</ref> 24,81,627 (79.43%), இசுலாமியர் 3,44,571 (11.03%), <ref target="https://ta.wikipedia.org/wiki/பௌத்தம்">பௌத்தர்கள்</ref> 123,179 (3.94%),  <ref target="https://ta.wikipedia.org/wiki/சைனம்">சமணர்கள்</ref> 76,441 (2.45%), கிறித்தவர்கள் 67,808	 (2.17%), சீக்கியர்கள் 13,558 (0.43%) மற்றும் பிறர் 0.55% ஆகவுள்ளனர்.<ref target="https://ta.wikipedia.org/wiki/முதற்_பக்கம்#cite_note-20">[20]</ref>  பெரும்பான்மையோர்  <ref target="https://ta.wikipedia.org/wiki/மராத்தி_மொழி">மராத்தி மொழி</ref> பேசுகின்றனர்.</p>
பொருளாதாரம்
<figure><caption>புனேயிலுள்ள இன்ஃபோஸிஸ் அலுவலக கட்டிடம்</caption></figure>
<p>இந்திய நகரங்களிலேயே மிகப்பெரியவற்றுள் ஒன்றாக, இதிலுள்ள பல கல்லூரிகள் மற்றும் பல்கலைக்கழகங்களின் விளைவாக <ref target="https://ta.wikipedia.org/wiki/தகவல்_தொழில்நுட்பம்">ஐடி</ref> மற்றும் உற்பத்தி நிறுவனங்கள் விரிவடைவதற்கான ஒரு வளர்ந்துவரும் மிகமுக்கிய நகரமாக இருந்துவருகிறது. புனே இந்தியாவிலேயே ஆறாவது மிகப்பெரிய மெட்ரோபாலிட்டன் பொருளாதாரம் என்பதுடன் உச்ச அளவிலான தலா வருமானத்தையும் கொண்டிருக்கிறது<ref target="https://ta.wikipedia.org/wiki/முதற்_பக்கம்#cite_note-punepages.com-21">[21]</ref>.</p>
ஆட்டோமேட்டிவ்
<p>ஆட்டோமேட்டிவ் துறைதான் முக்கியமாக சிறப்புவாய்ந்ததாகும். எல்லாவகையான ஆட்டோமேட்டிவ் தொழிற்சாலைகளும் இங்கே இருக்கின்றன, <ref target="https://ta.wikipedia.org/wiki/மோட்டார்_சைக்கிள்">இருசக்கர வாகனங்களிலிருந்து</ref> <ref target="https://ta.wikipedia.org/wiki/ஆட்டோரிக்ஷா">ஆட்டோரிக்சாக்கள்</ref> (<ref target="https://ta.wikipedia.org/wiki/பஜாஜ்_ஆட்டோ">பஜாஜ் ஆட்டோ</ref>, <ref target="https://ta.wikipedia.org/wiki/கைனடிக்_மோட்டார்_நிறுவனம்">கைனடிக் மோட்டார் நிறுவனம்</ref>)கார்கள் (<ref target="https://ta.wikipedia.org/wiki/வோல்ஸ்வேகன்">வோல்க்வேகன்</ref>, <ref target="https://ta.wikipedia.org/wiki/ஜெனரல்_மோட்டார்ஸ்">ஜெனரல் மோட்டார்ஸ்</ref>, <ref target="https://ta.wikipedia.org/wiki/டாடா_மோட்டார்ஸ்">டாடா மோட்டார்ஸ்</ref>, <ref target="https://ta.wikipedia.org/wiki/மெர்சிடிஸ்_பென்ஸ்">மெர்ஸிடிஸ்-பென்ஸ்</ref>, <ref target="https://ta.wikipedia.org/wiki/ஃபியட்">ஃபியட்</ref>, <ref target="https://ta.wikipedia.org/wiki/பியோஜெட்">பியோஜியட்</ref>), <ref target="https://ta.wikipedia.org/wiki/டிராக்டர்கள்">டிராக்டர்கள்</ref> (<ref target="https://ta.wikipedia.org/wiki/ஜான்_டீரி">ஜான் டீரி</ref>), <ref target="https://ta.wikipedia.org/wiki/டெம்போ">டெம்போக்கள்</ref>, நிலம் அகழ்பவை (ஜேசிபி உற்பத்தி நிறுவனம் லிமிடெட்)மற்றும் டிரக்குகள் (<ref target="https://ta.wikipedia.org/wiki/ஃபோர்ஸ்_மோட்டார்ஸ்">ஃபோர்ஸ் மோட்டார்ஸ்</ref>)வரைஆட்டோமேட்டிவ் உதிரி பாகங்களும் (டாடா ஆட்டோகாம்ப் சிஸ்டம்ஸ் லிமிடெட் <hi rend="italic">டேகோ</hi> , விஸ்டியான், காண்டினெண்டல் கார்ப்பரேஷன், ஐடிடபிள்யூ, எஸ்கேஎஃப், மாக்னா) இங்கே தயாரிக்கப்படுகின்றன. <ref target="https://ta.wikipedia.org/wiki/ஜெனரல்_மோட்டார்ஸ்">ஜெனரல் மோட்டார்ஸ்</ref>, <ref target="https://ta.wikipedia.org/wiki/வோல்ஸ்வேகன்">வோல்க்ஸ்வேகன்</ref> மற்றும் <ref target="https://ta.wikipedia.org/wiki/ஃபியட்">ஃபியட்</ref> உள்ளிட்ட பிற ஆட்டோமேட்டிவ் நிறுவனங்கள் புனேவுக்கு அருகே தொழிற்சாலைகளை நிறுவியுள்ளதானது. <hi rend="italic"><ref target="https://ta.wikipedia.org/wiki/தி_இன்டிபென்டென்ட்.">தி இண்டிபெண்டண்ட்</ref></hi>  பத்திரிக்கை இந்த நிறுவனத்தை "மோட்டார் நகரம்" என்று வரையறுத்துள்ளது<ref target="https://ta.wikipedia.org/wiki/முதற்_பக்கம்#cite_note-22">[22]</ref>.</p>
பிற உற்பத்திகள்
<p>உருக்கு ஆலைகள் (<ref target="https://ta.wikipedia.org/wiki/பாரத்_ஃபோர்ஜ்">பாரத் ஃபோர்ஜ்</ref>), டிரக் போக்குவரத்து அமைப்புகள், கிளட்சுகள் மற்றும் ஹைட்ராலிக் உதிரிபாகங்கள் <ref target="https://ta.wikipedia.org/wiki/ஈட்டன்_கார்ப்பரேஷன்">ஈட்டன் கார்ப்பரேஷன்</ref> மற்றும் என்ஜின்கள் (<ref target="https://ta.wikipedia.org/wiki/கிர்லோஸ்கர்_ஆயில்_என்ஜின்கள்">கிர்லோஸ்கர் ஆயில் என்ஜின்கள்</ref>, <ref target="https://ta.wikipedia.org/wiki/கம்மின்ஸ்">கம்மின்கள்</ref>) உள்ளிட்ட என்ஜினியரிங் தயாரிப்புகள் புனேயில் உற்பத்தி செய்யப்படுகின்றன. <ref target="https://ta.wikipedia.org/wiki/ஆல்ஃபா_லாவல்">ஆல்ஃபா லாவல்</ref>, <ref target="https://ta.wikipedia.org/wiki/தைசீன்_குருப்">தைஸன் குருப்</ref> மற்றும் <ref target="https://ta.wikipedia.org/wiki/பிளாக்_அண்ட்_வியேட்ச்">பிளாக் அண்ட் வியேட்ச்</ref>, செயிண்ட்-கோபைன் செக்குரிட் (தானியங்கி பாதுகாப்பு கண்ணாடி) உள்ளிட்டவை பிற உற்பத்தியாளர்கள் ஆவர்.</p>
<p>இந்தியாவின் மிகப்பெரிய என்ஜினியரிங் திரளான <ref target="https://ta.wikipedia.org/wiki/கிர்லோஸ்கர்_குரூப்">கிர்லோஸ்கர் குரூப்</ref> புனேயில் அமைந்திருப்பதோடு புனேயில் முதன்முதலாக உற்பத்தி அமைப்பை நிறுவிய நிறுவனங்களுள் ஒன்றாகும். <ref target="https://ta.wikipedia.org/wiki/கிர்லோஸ்கர்_பிரதர்ஸ்_லிமிடெட்">கிர்லோஸ்கர் பிரதர்ஸ் லிமிடெட்</ref> (உலகின் மிகப்பெரிய குழாய் நிறுவனங்களுள் ஒன்று), <ref target="https://ta.wikipedia.org/wiki/கிர்லோஸ்கர்_ஆயில்_என்ஜின்ஸ்">கிர்லோஸ்கர் ஆயில் என்ஜின்ஸ்</ref> (உலகின் மிகப்பெரிய ஜென்செட் நிறுவனம்), <ref target="https://ta.wikipedia.org/wiki/கிர்லோஸ்கர்_நிமாட்டிக்ஸ்_கோ_லிமிடெட்">கிர்லோஸ்கர் நிமோட்டிக்ஸ் கம்பெனி லிமிடெட்</ref> மற்றும் பிற <ref target="https://ta.wikipedia.org/wiki/கிர்லோஸ்கர்">கிர்லோஸ்கர்</ref> நிறுவனங்கள் புனேயில்தான் அமைந்துள்ளன.</p>
<p>மற்ற பொருள்களும் இந்தப் பகுதிகளில் உற்பத்தி செய்யப்படுகின்றன. மின்னணுப் பொருள்களும் <ref target="https://ta.wikipedia.org/wiki/வேர்ல்பூல்_கார்ப்பரேஷன்">வேர்ல்பூல் கார்ப்பரேஷன்</ref> மற்றும் <ref target="https://ta.wikipedia.org/wiki/எல்ஜி_குரூப்">எல்ஜி குரூப்</ref> போன்ற பன்னாட்டு நிறுவனங்களால் உற்பத்தி செய்யப்படுகின்றன. <ref target="https://ta.wikipedia.org/wiki/ஃபிரிட்டோ_லே">ஃபிரிட்டோ லே</ref> மற்றும் <ref target="https://ta.wikipedia.org/wiki/கோகோ-கோலா">கோகோ கோலா</ref> போன்ற உணவு நிறுவனங்கள் உணவுப் பதப்படுத்தும் தொழிற்சாலைகளை கொண்டிருக்கின்றன, <ref target="https://ta.wikipedia.org/wiki/டேஸ்டி_பைட்">டேஸ்டி பைட்</ref> போன்ற புதிய நிறுவனங்களும் இதற்கு அருகாமையில் அமைந்துள்ளன. பல சிறிய மற்றும் மத்திய அளவிலான நிறுவனங்களும் செயல்படுகின்றன, பெரிய நிறுவனங்களுக்கான உதிரி பாகங்களை அவை உற்பத்தி செய்வதோடு இந்திய சந்தைப் பகுதிக்கான பிரத்யேகமான உதிரிபாகங்களையும் உருவாக்குகின்றன.</p>
மென்பொருள் மற்றும் தகவல் தொழில்நுட்பம்
<p>நீல்சாப்ட், <ref target="https://ta.wikipedia.org/wiki/ஆம்டாக்ஸ்">ஆம்டாக்ஸ்</ref>, <ref target="https://ta.wikipedia.org/wiki/அப்ளைட்_மைக்ரோ_சர்க்யூட்ஸ்_கார்ப்பரேஷன்">அப்ளைட் மைக்ரோ சர்க்யூட்ஸ் கார்ப்பரேஷன்</ref>, <ref target="https://ta.wikipedia.org/wiki/டாட்டா_கன்சல்டன்சி_சர்வீசஸ்">டாடா கன்சல்டன்சி சர்வீஸஸ்</ref>, <ref target="https://ta.wikipedia.org/wiki/ஆரக்கிள்_ஃபினான்சியல்_சர்வீசஸ்">ஆரக்கிள் ஃபினான்ஷியல் சர்வீஸஸ்</ref>, <ref target="https://ta.wikipedia.org/wiki/கேபிஐடி_கம்மின்ஸ்">கேபிஐடி கம்மின்ஸ்</ref>, <ref target="https://ta.wikipedia.org/wiki/பிட்வைஸ்_சொல்யூஷன்ஸ்">பிட்வைஸ் சொல்யூஷன்ஸ்</ref>, <ref target="https://ta.wikipedia.org/wiki/காக்னிசன்ட்_டெக்னாலஜி_சொல்யூஷன்ஸ்">காக்னிஸன்ட் டெக்னாலஜி சொல்யூஷன்ஸ்</ref>, <ref target="https://ta.wikipedia.org/wiki/மைண்ட்ட்ரீ">மைண்ட்டிரீ</ref>, <ref target="https://ta.wikipedia.org/wiki/ஸ்டெரியா">ஸ்டெரியா</ref>, <ref target="https://ta.wikipedia.org/wiki/மைக்ரோசாப்ட்_கார்ப்பரேஷன்">மைக்ரோசாப்ட் கார்ப்பரேஷன்</ref>, <ref target="https://ta.wikipedia.org/wiki/டாடா_டெக்னாலஜிஸ்">டாடா டெக்னாலஜிஸ்</ref>, <ref target="https://ta.wikipedia.org/wiki/சத்யம்_கம்ப்யூட்டர்_சர்வீசஸ்_லிட்.">சத்யம் கம்ப்யூட்டர் சர்வீஸஸ்</ref>, <ref target="https://ta.wikipedia.org/wiki/சின்டெல்">சிண்டெல்</ref>, <ref target="https://ta.wikipedia.org/wiki/பிஎம்சி_சாப்ட்வேர்">பிஎம்சி சாப்ட்வேர்</ref>, <ref target="https://ta.wikipedia.org/wiki/பெர்சிஸ்டன்ட்_சிஸ்டம்ஸ்">பெர்ஸிஸ்டண்ட் சிஸ்டம்ஸ்</ref>, <ref target="https://ta.wikipedia.org/wiki/டெக்_மஹிந்த்ரா">டெக் மஹிந்த்ரா</ref>, <ref target="https://ta.wikipedia.org/wiki/பாட்னி_கம்ப்யூட்டர்_சிஸ்டம்ஸ்">பாட்னி கம்ப்யூட்டர் சிஸ்டம்ஸ்</ref>, <ref target="https://ta.wikipedia.org/wiki/அக்சென்ச்சர்">அக்சன்ச்சர்</ref>, <ref target="https://ta.wikipedia.org/wiki/விப்ரோ">விப்ரோ</ref>, <ref target="https://ta.wikipedia.org/wiki/எல்_அண்ட்_டி_இன்ஃபோடெக்">எல் அண்ட் டி இன்ஃபோடெக்</ref>, <ref target="https://ta.wikipedia.org/wiki/இன்ஃபோசிஸ்">இன்ஃபோசிஸ்</ref>, <ref target="https://ta.wikipedia.org/wiki/சென்ஸார்">சென்ஸார்</ref>, <ref target="https://ta.wikipedia.org/wiki/சைபைஜ்">சைபேஜ்</ref>, <ref target="https://ta.wikipedia.org/wiki/கம்பூனிக்">கம்ப்யூலின்க்</ref>, <ref target="https://ta.wikipedia.org/wiki/ஜியோமெட்ரிக்">ஜியோமெட்ரிக்</ref>, <ref target="https://ta.wikipedia.org/wiki/ஸ்பைடர்_சிஸ்டம்ஸ்">ஸ்பைடர் சிஸ்டம்ஸ்</ref>, <ref target="https://ta.wikipedia.org/wiki/சன்கார்ட்">சன்கார்ட்</ref>, <ref target="https://ta.wikipedia.org/wiki/ஆஸ்டெக்சாப்ட்">ஆஸ்டெக்சாப்ட்</ref>, <ref target="https://ta.wikipedia.org/wiki/ஸ்டாரெண்ட்_நெட்வொர்க்ஸ்">ஸ்டார்நெட் நெட்வோர்க்ஸ்</ref>, <ref target="https://ta.wikipedia.org/wiki/டி-சிஸ்டம்ஸ்">டி-சிஸ்டம்ஸ்</ref>, <ref target="https://ta.wikipedia.org/wiki/கேப்ஜெமினி">கேப்ஜெமினி</ref>, <ref target="https://ta.wikipedia.org/wiki/பார்க்லேஸ்_டெக்னாலஜிஸ்_சென்டர்">பார்க்லேஸ் டெக்னாலஜிஸ் சென்டர்</ref>, <ref target="https://ta.wikipedia.org/wiki/எச்எஸ்பிசி_குளோபல்_டெக்னாலஜி_சென்டர்">எச்எஸ்பிசி டெக்னாலஜிஸ் சென்டர்</ref>, <ref target="https://ta.wikipedia.org/wiki/சைபர்நெட்_ஸ்லாஷ்_சப்போர்ட்">சைபர்நெட் ஸ்லாஷ் சப்போர்ட்</ref>, <ref target="https://ta.wikipedia.org/wiki/கான்பே">கான்பே</ref> மற்றும் <ref target="https://ta.wikipedia.org/wiki/ஜான்_டீரி">ஜான் டீரி</ref> போன்ற நிறுவனங்கள் பெரிய மேம்பாட்டு மையங்களை கொண்டிருக்கும் பன்னாட்டு நிறுவனங்களோடு புனேவும் ஒரு மென்பொருள் தொழில் விரைவாக வளர்ச்சிபெறும் நகரமாக இருக்கிறது. வளர்ந்துவரும் மென்பொருள் தொழில் புதிய ஐடி நிறுவனங்களை ஊக்கப்படுத்துவதற்கான புதிய <ref target="https://ta.wikipedia.org/wiki/ஐடி_பார்க்">ஐடி பூங்காக்கள்</ref> கட்டுவதற்கு வழியமைத்துள்ளன. இது <ref target="https://ta.wikipedia.org/wiki/ஹின்ஜாவாடி">ஹின்ஜாவாடியில்</ref> அமைந்துள்ள ராஜீவ் காந்தி ஐடி பூங்கா, <ref target="https://ta.wikipedia.org/wiki/மகர்பட்டா">மகர்பட்டா</ref> சைபர்சிட்டி, டாலேவாடாவில் அமைந்துள்ள எம்ஐடிசி மென்பொருள் தொழில்நுட்ப பூங்கா, கல்யாணி நகரில் அமைந்துள்ள மேரிசாப்ட் ஐடி பூங்கா மற்றும் குமார் செரிபிரம் ஐடி பூங்கா, இண்டர்நேஷனல் கன்வென்ஷன் சென்டர் (ஐசிசி), வெய்க்ஃபீல்ட் ஐடி பூங்கா மற்றும் இன்னபிற ஆகியவற்றை உள்ளடக்கியிருக்கிறது.
இதில் புதிதாக சேர்ந்துள்ளது உலகின் பெரிய குழுமங்களுள் ஒன்றான <ref target="https://ta.wikipedia.org/wiki/எமர்ஸன்_எல்க்ட்ரிக்_நிறுவனம்">எமர்ஸன்</ref> ஆகும், அவர்கள் தங்களுடைய என்ஜினியரிங் பணியையும் வடிவமைப்பு சேவையையும் சூலை 2003 ஆம் ஆண்டில் இருந்து புனேயில் <ref target="https://ta.wikipedia.org/wiki/எமர்ஸன்_டிசைன்_என்ஜினியரிங்_சென்டர்-இடிஇசி">எமர்ஸன் டிசைன் என்ஜினியரிங் சென்டர் என்ற பெயரில் - இடிஇசி</ref> தொடங்கினார்கள். தற்போது ஹின்ஜாவாடி பகுதி 2 இல் காணப்படுகிறது. இந்த மையம் உற்பத்தி மேம்பாடு மற்றும் ஆராய்ச்சிக்கு மற்ற எமர்ஸன் நிறுவனங்களுக்கு நேரடியாக உதவி செய்கிறது.</p>
<p><ref target="https://ta.wikipedia.org/wiki/டபிள்யூஎன்எஸ்_குளோபல்_சர்வீசஸ்">டபிள்யூஎன்எஸ்</ref>, <ref target="https://ta.wikipedia.org/wiki/காலே_கன்சல்டன்ஸ்">காலே கன்சல்டன்ட்ஸ்</ref>, <ref target="https://ta.wikipedia.org/wiki/கன்வெர்ஜிஸ்">கன்வெர்ஜிஸ்</ref>, <ref target="https://ta.wikipedia.org/wiki/எம்பேஸிஸ்">எம்பேஸிஸ்</ref>, <ref target="https://ta.wikipedia.org/wiki/இன்ஃபோஸிஸ்_பிபிஓ">இன்ஃபோஸிஸ் பிபிஓ</ref>, <ref target="https://ta.wikipedia.org/wiki/இஎக்ஸ்எல்">இஎக்ஸ்எல்</ref>, <ref target="https://ta.wikipedia.org/wiki/விப்ரோ">விப்ரோ பிபிஓ</ref>, நெக்ஸ்ட், விகஸ்டமர், வென்ச்சுரா, 3 குளோபல் சர்வீஸஸ் ஆகிய நிறுவனங்களுடோடு <ref target="https://ta.wikipedia.org/wiki/தொழில்_நிகழ்முறை_அயலாக்கம்">தொழி்ல் நிகழ்முறை அயலாக்க</ref> நிறுவனங்களும் இங்கே குறிப்பிடத்தக்க அளவிற்கு வளர்ந்துள்ளன, ஜேசிபி எக்ஸாவேட்டர்ஸ் லிமிடெட் உள்ளிட்ட மற்ற நிறுவனங்களும் இங்கே தங்கள் செயல்பாடுகளை மேற்கொள்கின்றன. புனே <ref target="https://ta.wikipedia.org/wiki/காஸ்மோஸ்_வங்கி">தி காஸ்மோஸ் கோஆபரேட்டிவ் வங்கியின்</ref> தலைமையகமாகவும் இருக்கிறது.</p>
துவக்கங்கள்
<p>தகவல்தொழில்நுட்ப சேவைகள் பிரிவு பொருளாதாரம் மற்றும் வேலைவாய்ப்பை உருவாக்குவதில் முக்கியப் பங்காற்றுகிறது என்றாலும், புனேயின் என்ஆர்ஐ குடியேற்றங்களும் முதல் தலைமுறை தொழில்நுட்ப தொழில்முனைவோர்களின் வெற்றியும் தொழில்முனைவோர் நடவடிக்கைகளில் ஒரு மறுமலர்ச்சியைத் தோற்றுவித்துள்ளது. புனேயிலுள்ள செயல்படு துவக்கநிலை நிறுவனங்கள் புனே ஓபன்காஃபி கிளப், நாஸ்காம் எமர்ஜ் மற்றும் டை புனே ஆகியவற்றை உள்ளிட்டிருக்கிறது. புனேயில் மேம்பாட்டு மையங்களை அமைத்துள்ள குறிப்பிடத்தக்க பள்ளத்தாக்கு சார்ந்த துவக்கங்கள் டாக்டர்.சுஹாஸ் பாடில்ஸ் கிரேடில் டெக்னாலஜிஸ், ஸ்மந்தா மற்றும் கோம்லி மீடியா ஆகியவற்றை உள்ளடக்கியிருக்கிறது.</p>
கல்வியும் ஆராய்ச்சியும்
<figure><caption>ஃபெர்குசன் கல்லூரி இந்தியாவில் உள்ளதிலேயே மிகவும் பழமையான கல்லூரியாகும்</caption></figure>
<figure><caption>புனே பல்கலைக்கழகம்</caption></figure>
<p>புனேயில் நூறு கல்வி நிறுவனங்களும் ஒன்பது பல்கலைக்கழகங்களும்<ref target="https://ta.wikipedia.org/wiki/முதற்_பக்கம்#cite_note-Pune100Educational9Universities-5">[5]</ref> இருக்கின்றன, அத்துடன் உலகம் முழுவதிலுமிருந்து வந்துள்ள மாணவர்கள் <ref target="https://ta.wikipedia.org/wiki/புனே_பல்கலைக்கழகம்">புனே பல்கலைக்கழக</ref> கல்லூரிகளில் படிப்பதன் காரணமாக இது 'கிழக்கின் ஆக்ஸ்போர்டு' என்ற பெயரையும் பெற்றிருக்கிறது. உலகில் உள்ள எந்த நகரங்களைக் காட்டிலும் புனே அதிகப்படியான பள்ளிகள், கல்லூரிகள் மற்றும் பல்கலைக்கழகங்களைக் கொண்டிருக்கிறது.</p>
அடிப்படை மற்றும் சிறப்புக் கல்வி
<p><hi rend="italic">முனிசிபாலிட்டி பள்ளிகள்</hi> என்றழைக்கப்படும் பொதுப் பள்ளிகள் <ref target="https://ta.wikipedia.org/wiki/புனே_முனிசிபல்_கார்ப்பரேஷன்">பிஎம்சியால்</ref> நடத்தப்படுகின்றன, அவை <ref target="https://ta.wikipedia.org/wiki/மகாராஷ்டிர_மாநில்_மேல்நிலை_மற்றும்_உயர்நிலைக்_கல்வி_நிறுவனம்">எம்எஸ்பிஎஸ்எச்எஸ்இயுடன்</ref> இணைக்கப்பட்டிருக்கின்றன. தனியார் பள்ளிக் கல்வி ஸ்தாபனங்கள் அல்லது தனிநபர்களால் நடத்தப்படுகின்றன. அவை வழக்கமாக <ref target="https://ta.wikipedia.org/wiki/மகாராஷ்டிர_மாநில்_மேல்நிலை_மற்றும்_உயர்நிலைக்_கல்வி_நிறுவனம்">மாநில கல்வி நிறுவனங்களுடனோ</ref> அல்லது <ref target="https://ta.wikipedia.org/wiki/இடைநிலைக்_கல்விக்கான_இந்திய_சான்றிதழ்">ஐசிஎஸ்இ</ref> அல்லது <ref target="https://ta.wikipedia.org/wiki/சிபிஎஸ்ஈ">சிபிஎஸ்இ</ref> நிறுவனங்கள் போன்ற தேசிய கல்வி நிறுவனங்களுடனோ இணைக்கப்பட்டிருக்கின்றன.</p>
<p>இந்தியாவிலேயே ஜப்பானிய மொழியை கற்றுக்கொள்வதற்கான பெரிய மையமாக புனே இருக்கிறது.<ref target="https://ta.wikipedia.org/wiki/ஜேஎல்பிடி">ஜேஎல்பிடி</ref> தேர்வுகள் ஒவ்வொரு டிசம்பர் மாதமும் நடத்தப்படுகின்றன. ஜப்பானிய மொழிகளிலான அறிவுறுத்தல்கள் புனே பல்கலைக்கழகம் உள்ளிட்ட பல கல்வி நிறுவனங்களால் வழங்கப்படுகின்றன. ஜெர்மன் உள்ளிட்ட (மாக்ஸ் முல்லர் பவனில் பயிற்றுவிக்கப்படுவது) மற்ற மொழிகளும் இந்த நகரத்தில் பிரபலமானதாக இருக்கின்றன.</p>
பல்கலைக்கழகக் கல்வி
<p>புனேயிலுள்ள பெரும்பாலான கல்லூரிகள் <ref target="https://ta.wikipedia.org/wiki/1948">1948</ref> ஆம் ஆண்டு நிறுவப்பட்ட <ref target="https://ta.wikipedia.org/wiki/புனே_பல்கலைக்கழகம்">புனே பல்கலைக்கழகத்தோடு</ref> இணைக்கப்பட்டிருக்கின்றன. பிற ஏழு நிகர்நிலைப் பல்கலைக்கழகங்களும் இந்த நகரத்தில் நிறுவப்பட்டுள்ளன<ref target="https://ta.wikipedia.org/wiki/முதற்_பக்கம்#cite_note-DeemedUniversitiesInPune-23">[23]</ref>.</p>
<p>1854 ஆம் ஆண்டு நிறுவப்பட்ட <ref target="https://ta.wikipedia.org/wiki/பொறியியல்_கல்லூரி,_புனே">புனே, பொறியியல் கல்லூரி</ref> ஆசியாவில் உள்ளதிலேயே இரண்டாவது பழமையான பொறியியல் கல்லூரியாகும். <ref target="https://ta.wikipedia.org/wiki/டெக்கான்_கல்விச்_சமூகம்">டெக்கான் கல்விச் சமூகம்</ref>, சமூக அரசியல் மறுமலர்ச்சி செயல்பாட்டாளரான <ref target="https://ta.wikipedia.org/wiki/பால_கங்காதர_திலகர்">பால கங்காதர திலகர்</ref><ref target="https://ta.wikipedia.org/wiki/முதற்_பக்கம்#cite_note-DESFounding-24">[24]</ref> உள்ளிட்ட சில உள்ளூர் குடிமகன்களால் <ref target="https://ta.wikipedia.org/wiki/1884">1884</ref> ஆம் ஆண்டு நிறுவப்பட்டது, அத்துடன் அது <ref target="https://ta.wikipedia.org/wiki/1885">1885</ref> ஆம் ஆண்டு <ref target="https://ta.wikipedia.org/wiki/ஃபெர்குசன்_கல்லூரி">ஃபெர்குசன் கல்லூரியை</ref> நிறுவவும் பொறுப்பேற்றிருந்தது. இந்தச் சமூகம் தற்போது புனேயில் 34 நிறுவனங்களை பராமரித்து நடத்தி வருகிறது.</p>
<p><ref target="https://ta.wikipedia.org/wiki/புனே_பல்கலைக்கழகம்">புனே பல்கலைக்கழகம்</ref>, <ref target="https://ta.wikipedia.org/wiki/தேசிய_பாதுகாப்பு_கல்வி_நிறுவனம்_(இந்தியா)">தேசிய பாதுகாப்பு கல்வி நிறுவனம்</ref>, <ref target="https://ta.wikipedia.org/wiki/இந்திய_திரைப்பட_மற்றும்_தொலைக்காட்சி_நிறுவனம்">இந்திய திரைப்படம் மற்றும் தொலைக்காட்சி நிறுவனம்</ref>, <ref target="https://ta.wikipedia.org/wiki/இந்திய_தேசிய_திரைப்பட_ஆவணக்காப்பகம்">தேசிய திரைப்பட ஆவணக்காப்பகம்</ref>, <ref target="https://ta.wikipedia.org/wiki/ஆயுதப்_படைகள்_மருத்துவக்_கல்லூரி,_புனே">ஆயுதப்படைகள் மருத்துவக் கல்லூரி</ref> மற்றும் <ref target="https://ta.wikipedia.org/wiki/தேசிய_ரசாயன_ஆய்வு_மைம்">தேசிய ரசாயன ஆய்வகம்</ref> ஆகியவை <ref target="https://ta.wikipedia.org/wiki/இந்திய_சுதந்திரம்">இந்திய சுதந்திரத்திற்குப்</ref> பின்னர் புனேயில் நிறுவப்பட்டிருக்கின்றன.</p>
<p>இந்த நகரத்தில் 33 வெவ்வேறு கல்லூரிகள் மற்றும் நிறுவனங்களை நடத்திவரும் சிம்பயாஸிஸ் சர்வதேச பல்கலைக்கழகம் இந்தியாவின் மிகப்பெரிய தனியார் பல்கலைக்கழகங்களுள் ஒன்றாகும்.சிம்பயாஸிஸ் அம்ப்ரெல்லாவுக்குள்ளான சிறந்த நிறுவனம் எஸ்சிஎம்எச்ஆர்டி (மேலாண்மை மற்றும் மனிதவள மேம்பாட்டிற்கான சிம்பயாஸிஸ் மையம்)ஆகும், மற்றவை நாட்டிலுள்ளவற்றிலேயே சிறந்த மேலாண்மை நிறுவனங்களுள் ஒன்றாகும்.</p>
<p>இந்திய சட்டவியல் சமூகத்தால் நிறுவப்பட்ட <ref target="https://ta.wikipedia.org/wiki/ஐஎல்எஸ்_சட்டக்_கல்லூரி">ஐஎல்எஸ் சட்டக் கல்லூரி</ref> இந்தியாவிலுள்ள சட்டக்கல்லூரிகளிலேயே முதலாவதாகும். <ref target="https://ta.wikipedia.org/wiki/ஆயுதப்_படைகள்_மருத்துவக்_கல்லூரி,_புனே">ஆயுதப்படைகள் மருத்துவக் கல்லூரி</ref> மற்றும் மகாராஷ்டிரா மற்றும் இந்தியா முழுவதிலுமிருந்து வந்துள்ள மாணவர்கள் பயிற்சி பெறும் <ref target="https://ta.wikipedia.org/wiki/பி.ஜே.மருத்துவக்_கல்லூரி,_புனே">பைராம்ஜி ஜீஜீபாய் மருத்துவக் கல்லூரி</ref> போன்ற நிறுவப்பட்ட மருத்துவப் பள்ளிகள் இந்தியாவிலுள்ள முன்னணி மருத்துவக் கல்லூரிகளில் ஒன்றாகும். ராணுவ நர்ஸிங் கல்லூரி (ஏஎஃப்எம்சியோடு இணைக்கப்பட்டிருப்பது) உலகிலுள்ள முன்னணி நர்ஸிங் கல்லூரிகளில் ஒன்றாக தரவரிசைப்படுத்தப்பட்டுள்ளது.</p>
ஆராய்ச்சி நிறுவனங்கள்
<p>புனே பல்கலைக்கழகத்திற்கும் மேலாக தேசிய முக்கியத்துவம் வாய்ந்த சில ஆராய்ச்சி நிறுவனங்களுக்கும் புனே புகலிடமாக இருக்கிறது. பல்கலைக்கழகத்திற்கு அடுத்தபடியாக உள்ள <ref target="https://ta.wikipedia.org/wiki/தேசிய_ரசாயன_ஆய்வகம்">தேசிய ரசாயன ஆய்வகம்</ref>, <ref target="https://ta.wikipedia.org/wiki/ஐஐஎஸ்இஆர்_புனே">இந்திய அறிவியல் கல்வி மற்றும் ஆராய்ச்சி நிறுவனங்களுள்</ref> ஒன்றாகும் என்பதுடன் (ஐஐஎஸ்இஆர்) மற்றும் <ref target="https://ta.wikipedia.org/wiki/எலக்ட்ரானிக்ஸ்_தொழில்நுட்பத்திற்கான_மூலப்பொருள்கள்_மையம்">எலக்ட்ரானிக்ஸ் தொழில்நுட்பத்திற்கான மூலப்பொருள்கள் மையமாகவும்</ref> இருக்கிறது (சி-எம்இடி), அதேசமயம் பல்கலைக்கழக வளாகம் <ref target="https://ta.wikipedia.org/wiki/உயர்_கம்ப்யூட்டிங்_மேம்பாட்டிற்கான_மையம்">உயர் கம்ப்யூட்டிங் மேம்பாட்டிற்கான மையம்</ref> (சி-டிஏசி), <ref target="https://ta.wikipedia.org/wiki/வானியல்_மற்றும்_வானியல்_பௌதீகத்திற்கான_உள்-பல்கலைக்கழக_மையம்">விண்வெளி மற்றும் விண்வெளி பௌதீகத்தி்ற்கான உள்-பல்கலைக்கழக மையம்</ref>, <ref target="https://ta.wikipedia.org/wiki/ரேடியோ_வானியல்_பௌதீகத்திற்கான_தேசிய_மையம்">ரேடியோ விண்வெளி பல்கலைக்கழகத்திற்கான தேசிய மையம்</ref> மற்றும் <ref target="https://ta.wikipedia.org/wiki/உயிரணு_அறிவியலுக்கான_தேசிய_மையம்">உயிரணு அறிவியலுக்கான தேசிய மையம்</ref> ஆகியவற்றிற்கு இடமளித்துள்ளது.</p>
<p><ref target="https://ta.wikipedia.org/wiki/தேசிய_தீநுண்மியியல்_ஆய்வு_நிறுவனம்">தேசிய தீநுண்மியியல் ஆய்வு நிறுவனம்</ref> மற்றும் <ref target="https://ta.wikipedia.org/wiki/சீரம்_இன்ஸ்டிடியூட்,_இந்தியா">சீரம் இன்ஸ்டிடியூட், இந்தியா</ref> வைரஸ் நோய்களுக்கான தடுப்பு மருந்துகள் மற்றும் எதிர்ப்பு மருந்துகள் உற்பத்தி செய்கிறது. </p>
<p><ref target="https://ta.wikipedia.org/wiki/கேஇஎம்_மருத்துவமனை_ஆராய்ச்சி_மையம்">கேஇஎம் மருத்துமனை ஆராய்ச்சி மையம்</ref>, <ref target="https://ta.wikipedia.org/wiki/மத்திய_தண்ணீர்_மற்றும்_மின்சார_ஆராய்ச்சி_மையம்">மத்திய தண்ணீர் மற்றும் மின்சார ஆராய்ச்சி மையம்</ref> (சிடபிள்யூ &amp; பிஆர்எஸ்), <ref target="https://ta.wikipedia.org/wiki/வங்கி_மேலாண்மைக்கான_தேசிய_நிறுவனம்">வங்கி நிர்வாகத்திற்கான தேசிய கல்வி நிறுவனம்</ref> (என்ஐபிஎம்), என்ஐசி [தேசிய தகவலியல் மையம்], <ref target="https://ta.wikipedia.org/wiki/வெப்பமண்டல_வானிலை_ஆய்விற்கான_இந்திய_நிறுவனம்">வெப்பமண்டல வானிலை இந்திய நிறுவனம்</ref>, அகார்க்கர் ஆராய்ச்சி நிறுவனம் மற்றும் <ref target="https://ta.wikipedia.org/wiki/இந்திய_ஆட்டோமேட்டிவ்_ஆராய்ச்சி_கூட்டமைப்பு">இந்திய ஆட்டோமேட்டிவ் ஆராய்ச்சி கூட்டமைப்பு</ref>  (ஏஆர்ஏஐ), தகவல்நுட்ப தயாரிப்புகள் ஆராய்ச்சி மற்றும் மேம்பாட்டு யூனிட் (யுஆர்டிஐபி) மற்றும் <ref target="https://ta.wikipedia.org/wiki/தேசிய_எய்ட்ஸ்_ஆராய்ச்சி_நிறுவனம்">தேசிய எய்ட்ஸ் ஆராய்ச்சி நிறுவனம்</ref> ஆகிய அனைத்தும் புனேவுக்கு உள்ளேயும் வெளியேயும் இருக்கின்றன.
மகாராஷ்டிராவின் நிர்வாகப் பயிற்சி நிறுவனமாக உள்ள யஷாதா புனேயில் ராஜ் பவனுக்கு அடுத்ததாக அமைந்துள்ளது.</p>
<p><ref target="https://ta.wikipedia.org/wiki/பண்டார்கர்_ஓரியண்டல்_ஆய்வு_நிறுவனம்">பண்டார்க்கர் கிழக்கத்திய ஆராய்ச்சி நிறுவனம்</ref> 1917 ஆம் ஆண்டு நிறுவப்பட்டது என்பதுடன் <ref target="https://ta.wikipedia.org/wiki/சமஸ்கிருதம்">சமஸ்கிருதம்</ref> மற்றும் <ref target="https://ta.wikipedia.org/wiki/பிராகிருதம்">பிராகிருத</ref> மொழிகளில் ஆராய்ச்சி மற்றும் அறிவுறுத்தல்களை வழங்குகின்ற உலகறிந்த நிறுவனமாகும், அத்துடன் இது 20,000 புராதான கையெழுத்துப்படிகளை தன்னகத்தே கொண்டுள்ளது. அகழ்வாராய்ச்சி தொடர்பாக <ref target="https://ta.wikipedia.org/wiki/டெக்கான்_முதுகலை_கல்லூரி_மற்றும்_ஆய்வு_நிறுவனம்">டெக்கான் முதுகலை கல்லூரி மற்றும் ஆய்வு நிறுவனம்</ref> செயல்படுகிறது. மேலும்
<ref target="https://ta.wikipedia.org/wiki/தேசிய_தீநுண்மியியல்_ஆய்வு_நிறுவனம்">தேசிய வைரஸ் ஆய்வு நிறுவனம்</ref> மற்றும் <ref target="https://ta.wikipedia.org/wiki/தேசிய_காப்பீட்டுக்_கழகம்">தேசிய காப்பீட்டு கல்வி நிறுவனம்</ref> ஆகியவை புனேயில்தான் அமைந்துள்ளன. கணிப்பொறி அறிவியல்கள் மற்றும் மூலப்பொருள்கள் நிகழ்முறையாக்கலுக்கான மாதிரியாக்கம்/போலியாக்கம் ஆகியவற்றில் ஈடுபடுகின்ற டாடா கன்சல்டன்சி சர்வீஸஸின் ஒரு ஆராய்ச்சிப் பிரிவாகிய <ref target="https://ta.wikipedia.org/wiki/டாடா_ஆராய்ச்சி_மேம்பாடு_மற்றும்_வடிவமைப்பு_மையம்">டாடா ஆராய்ச்சி மேம்பாடு மற்றும் வடிவமைப்பு மையத்திற்கும்</ref> புனே புகலிடமாக விளங்குகிறது.</p>
<p>சில போர்த்தளவாட மற்றும் ஆராய்ச்சி அமைப்புகளும் புனேயில் இருக்கின்றன (இந்தக் கட்டுரையிலுள்ள <hi rend="italic"><ref target="https://ta.wikipedia.org/wiki/புனே#ராணுவ_அமைப்புக்கள்">ராணுவ நிறுவல்கள்</ref></hi>  பிரிவைப் பார்க்கவும்).</p>
கலாச்சாரம்
<p>பெரும்பான்மையினர் <ref target="https://ta.wikipedia.org/wiki/மராத்தி">மராத்தி</ref> பேசுகிற பெரிய நகரமாக புனே மராத்தியர்களின் கலை, இலக்கியம், நாடகம் மற்றும் மதம்சார்ந்த நம்பிக்கைகளில் நெருக்கமாக பிணைந்துள்ளது. பல மராத்திய எழுத்தாளர்கள், கவிஞர்கள், நடிகர்கள் மற்றும் பிற பிரபலங்கள் புனேயி்ல் வாழ்கின்றனர். சமீபத்திய ஆண்டுகளில் இளைஞர்கள், கல்லூரி மாணவர்கள் மற்றும் இளம் தொழில்முறையாளர்கள் தங்களை எப்போதும் உற்சாகத்தோடு வைத்துக்கொள்ள விரும்புவதால் திரையரங்குகள், டிஸ்கோக்கள் மற்றும் கிளப்புகள் ஆகியவையும் புதிதாத தொடங்கப்பட்டுள்ளன. "வடை பாவ், பானி பூரி, ரக்தா ராவ், குச்சி டாபேலி, சேவ் பூரி, தாஹி பூரி, பாவ் பாஜி, எக் புர்ஜி, சானாச்சுர், குடி கே பால் மற்றும் கோலா" போன்ற பல்வேறு தெருவோர உணவுகள் உட்பட புனேவுக்கென்று ஒரு உணவுக் கலாச்சாரமும் இருக்கிறது.<ref target="https://ta.wikipedia.org/wiki/முதற்_பக்கம்#cite_note-25">[25]</ref></p>
இலக்கியமும் நாடக அரங்கமும்
<p>புனேயில் பேசப்படும் <ref target="https://ta.wikipedia.org/wiki/மராத்தி">மராத்தியின்</ref> வடிவம் நிலையான மொழி வடிவமாக ஏற்றுக்கொள்ளப்பட்டுள்ளது.<ref target="https://ta.wikipedia.org/wiki/முதற்_பக்கம்#cite_note-26">[26]</ref></p>
<p><ref target="https://ta.wikipedia.org/wiki/கிழக்கத்திய_மிக்ஸிகன்_பல்கலைக்கழகம்">ஈஸ்டர்ன் மிச்சிகன் நூலகத்தின்</ref> நூலகரான லிசா குளோஃபர்,<ref target="https://ta.wikipedia.org/wiki/முதற்_பக்கம்#cite_note-27">[27]</ref> மாவட்ட நூலகங்கள் குறித்த தனது பார்வையில் நகரத்தின் மெட்ரோபாலிட்டன் பகுதி "ஐந்து மில்லியன் மக்கள் தொகை கொண்டதாக இருக்கிறது, ஆனால் தனது பழமையான சுற்றுப்புறத்தார்களையும் அறிவுத்துறை மையத்தின் தேஜஸையும் கொண்டு விளங்குகிறது" என்று கூறியுள்ளார்.<ref target="https://ta.wikipedia.org/wiki/முதற்_பக்கம்#cite_note-28">[28]</ref> கடந்த சில பத்தாண்டுகளில் வேளாண்-மருந்தாக்கியல் தொழில் நசிந்துவந்த வேளையில் முன்பு புலம்பெயர்ந்த பழங்குடியின மக்களின் புலம்பெயர்வு தற்போது எழுபது சதவிகித மக்கள்தொகை வளர்ச்சிக்கு காரணமாகியிருக்கிறது என்பதுடன் கல்வி பாடத்திட்டங்கள் மற்ற தொழில்துறை பகுதிகளுக்கு ஏற்றபடி சரிசெய்யப்படவில்லை.<ref target="https://ta.wikipedia.org/wiki/முதற்_பக்கம்#cite_note-29">[29]</ref><ref target="https://ta.wikipedia.org/wiki/முதற்_பக்கம்#cite_note-30">[30]</ref></p>
<p>இது அரசாங்கத்தின் கல்வித்துறை உள்கட்டுமான விரிவாக்கத்தில் நேரடியான சூழலை ஏற்படுத்தியிருப்பதோடு முன்பு அலட்சியப்படுத்தப்பட்ட பகுதிகளில் மராத்தி <ref target="https://ta.wikipedia.org/wiki/அறிவுஜீவி">கல்விகற்ற மக்கள்</ref> பல்வேறு வெகுமதிகளைப் பெற்றிருக்கின்றனர். மராத்தி நாடக அரங்கு (மராத்தியில் नाटक அல்லது रंगभूमी) மராத்தி கலாச்சாரத்தின் ஒருங்கிணைந்த பகுதியாகும். பரிசோதனைரீதியான (प्रायोगिक रंगभूमी) மற்றும் தொழில்முறையிலான நாடக அரங்கு மராத்தி சமூகத்திடமிருந்து விரிவான ஆதரவைப் பெற்றிருக்கின்றன. திலக் ஸ்மாரக் மந்திர், பால கந்தர்வா ரங்மந்திர், பாரத் நாட்டிய மந்திர், யஷ்வந்த்ராவ் சவன் நாட்டியகிரிகா மற்றும் <ref target="https://ta.wikipedia.org/wiki/சுதர்ஸன்_ரங்காமன்ச்">சுதர்ஸன் ரங்மன்ச்</ref> ஆகியவை இந்த நகரத்திலுள்ள முக்கியமான அரங்குகளாகும். ஸ்வர்கேட் கணேஷ் கலா கிரீட ரங்கமன்ஞ் அருகிலுள்ள அரங்கு 3,000 மக்கள் அமரக்கூடிய குளிரூட்டப்பட்ட மற்றும் டால்பி சரவுண்ட் அமைப்பு உள்ள ஆசியாவின் மிகப்பெரிய அரங்காகும்.</p>
<p>சித்திரக்கதை வல்லுநரான <ref target="https://ta.wikipedia.org/wiki/ஸேபைக்_மில்லிகன்">ஸ்பைக் மில்லிகன்</ref> (1918 ஆம் ஆண்டு அகமதுநகரில் பிறந்தவர்), தனது குழந்தைப் பிராயத்தில் 1922 ஆம் ஆண்டு முதல் 1930 ஆம் ஆண்டு வரை கிளைமோ சாலை குடியிருப்பு பகுதியில் இந்த நகரத்தில் வாழ்ந்தவராவார். இந்த நகரம் அவர் மீது குறிப்பிடத் தகுந்த மற்றும் நீடித்த தாக்கத்தை ஏற்படுத்தியிருக்கிறது. தனது வாழ்நாள் முழுவதும் அவர் இந்தியாவைப் பற்றி எழுதியிருக்கிறார், அவரது கற்பனை புனே நகரத்தின் காட்சிகள், ஒலிகள் மற்றும் நடவடிக்கைகளால் தாக்கம் பெற்றதாக இருந்திருக்கிறது. அவர் உருது மொழியை தனது வளர்ப்புத் தாயிடமிருந்து கற்றார், அவர் 2002 ஆம் ஆண்டு மரணமடையும்வரை அந்த மொழியிலுள்ள சொற்றொடர்களை அவரால் கையாள முடிந்தது.</p>
<p>ஒவ்வொரு டிசம்பர் மாதமும் மூன்று நாள் நீடிக்கும் <ref target="https://ta.wikipedia.org/wiki/ஸ்வாமி_கந்தர்வா_இசைத்_திருவிழா">சவாய் கந்தர்வா இசைத் திருவிழாவை</ref> புனே நகரம் கொண்டாடுகிறது. இது <ref target="https://ta.wikipedia.org/wiki/ஹிந்துஸ்தானி_பாரம்பரிய_இசை">ஹிந்துஸ்தானி</ref> மற்றும் <ref target="https://ta.wikipedia.org/wiki/கர்நாடக_இசை">கர்னாடக</ref> பாரம்பரிய இசைகளை வழங்குகிறது. தீபாவளி பண்டிகையி்ன்போது, அதிகாலை நேரங்களில் <hi rend="italic">பகத் தீபாவளி</hi>  என்ற இசை நிகழ்ச்சி தொடங்குகிறது. புனே வசந்தோஸ்தவ இசைத் திருவிழாவையும் கொண்டாடுகிறது.</p>
<p>புனே பாரம்பரிய இந்திய இசை உலகிற்கு புகழ்பெற்ற பல இசைக் கலைஞர்களையும் வழங்கியுள்ளது.
சிறந்த பாடகரான பண்டிட் <ref target="https://ta.wikipedia.org/wiki/பீம்சென்_ஜோஷி">பீம்ஸென் ஜோஷி</ref> மற்றும் முந்தைய தலைமுறை சிதார் கலைஞரான <ref target="https://ta.wikipedia.org/wiki/பண்டிட்_சந்திரகாந்த்_சர்தேஷ்முக்">பண்டிட் சந்திரகாந்த் சர்தேஷ்முக்</ref> ஆகியோர் நன்கறியப்பட்ட பெயர்களாகும்.</p>
<p><ref target="https://ta.wikipedia.org/wiki/பண்டிட்_பீம்சென்_ஜோஷி">பண்டிட் பீம்ஸென் ஜோஷியின்</ref> விருப்பப்படி, <ref target="https://ta.wikipedia.org/wiki/பண்டிட்_சந்திரகாந்த்_சர்தேஷ்முக்">பண்டிட் சந்திரகாந்த் சர்தேஷ்முக்</ref> <ref target="https://ta.wikipedia.org/wiki/புனே_பல்கலைக்கழகம்">புனே பல்கலைக்கழக</ref> வளாகத்தில் ஒரு மாணவ நிறுவனராக இசை நடனம் மற்றும் நாடகத்திற்கான இளநிலை பட்டப்படிப்பு துறையைத் தொடங்கினார். இது லலித் கலா கேந்த்ரா என்று பெயரிடப்பட்டு <ref target="https://ta.wikipedia.org/wiki/பண்டிட்_சந்திரகாந்த்_சர்தேஷ்முக்">பண்டிட் சந்திரகாந்த் சர்தேஷ்முக்கை</ref> முதல் இணை ஒருங்கிணைப்பாளராக கொண்டு 1987 ஆம் ஆண்டு முறைப்படி தொடங்கப்பட்டது. இந்த துறை தற்போது பேராசிரியர் சதீஷ் அலேகரால் நடத்தப்படுகிறது. இந்தத் துறை குருகுலமும் சம்பிரதாயமான கல்வி அமைப்பும் இணைந்திருப்பதாகும். சிறந்த பாடகரான <ref target="https://ta.wikipedia.org/wiki/பண்டிட்_பீம்சென்_ஜோஷி">பண்டிட் பீம்ஸென் ஜோஷி</ref>, நன்கறியப்பட்ட கதக் நாட்டியக்கலைஞர்களான <ref target="https://ta.wikipedia.org/wiki/ரோஹினி_பாட்டே">ரோஹின் பாதே</ref> மற்றும் <ref target="https://ta.wikipedia.org/wiki/மணீஷ்_சாதே">மணீஷா சாதே</ref>, நினைவுகொள்ளப்படும் பரதநாட்டியக் கலைஞர் <ref target="https://ta.wikipedia.org/wiki/சுஷேதா_பிதே_சபேகார்">சுஷிதா பிதே சபேகார்</ref>, வயலின் கலைஞரான <ref target="https://ta.wikipedia.org/wiki/அதுல்_உபாத்யாய">அதுல் உபாத்யே</ref> ஆகியோரும் மற்றும் பல கலைஞர்களும் இங்கே பல்கலைக்கழக ஆசிரியர்களாகவும் பாரம்பரிய குருக்களாகவும் இங்கே பாடம் கற்றுத்தந்துள்ளனர்.</p>
சமயம்
<figure><caption>சதுர்ஷிரிங்கி கோயில்</caption></figure>
<figure><caption>டாகாடுஷேத் ஹால்வி கணபதி கோயில்</caption></figure>
<figure><caption>ஓஷோ பன்னாட்டு தியான வளாகம்</caption></figure>
<p>வருடத்திற்கு இரண்டு லட்சம் வருகையாளர்களுடன், புனேயிலுள்ள ஓஷோ சர்வதேச தியான மையம் உலகிலேயே மிகப்பெரிய ஆன்மீக மையங்களுள் ஒன்றாகும்]]
<ref target="https://ta.wikipedia.org/wiki/இந்து_மதம்">இந்துமதம்</ref> புனேயிலுள்ள மிகப்பொதுவான மதமாகும், இருப்பினும் பல மசூதிகள், குருத்துவாராக்கள், ஜெயின் கோயில்கள் மற்றும் பிற மதக் கட்டிடங்களையும் இந்த நகரம் முழுவதிலும் காண முடியும்.புனேயிலுள்ள மிக முக்கியமான இந்துக் கோயில் <ref target="https://ta.wikipedia.org/wiki/பார்வதி_கோயில்">பார்வதி கோயில்</ref> ஆகும், இது பார்வதி மலையில் அமைந்திருக்கிறது என்பதுடன் பெரும்பாலான புறநகர்ப் பகுதியிலிருந்து பார்க்கப்படக்கூடியதாகும். மிகப்பிரபலமான கோயில் <ref target="https://ta.wikipedia.org/wiki/சதுர்ஷிரிங்கி_கோயில்">சதுர்ஷிரிங்கி கோயிலாகும்</ref>, இது நகரத்தின் வடமேற்குப் பகுதியில் மலைச்சரிவில் அமைந்திருக்கிறது. <ref target="https://ta.wikipedia.org/wiki/நவராத்திரி">நவராத்திரியின்போது</ref> (வழக்கமாக செப்டம்பர் மாதத்தில் வருவது), பெரிய அளவிலான பூஜைகள் நடக்கும் என்பதோடு பக்தர்கள் இங்கே பிரார்த்திப்பதற்காக நாடு முழுவதிலுமிருந்து இங்கே கூடுகிறார்கள். புனே நகரத்தின் பிரதான கடவுள் மத்திய புனேயில் உள்ள <ref target="https://ta.wikipedia.org/wiki/கஸ்பா_பேத்">காஸ்பா பேத்தில்</ref> தனது கோயிலைக் கொண்டுள்ள <ref target="https://ta.wikipedia.org/wiki/கஸ்பா_கணபதி">காஸ்பா கணபதி</ref> ஆகும்.</p>
<p><ref target="https://ta.wikipedia.org/wiki/1894">1894</ref> ஆம் ஆண்டில் இருந்து பத்து நாட்களுக்கு நீளும் <ref target="https://ta.wikipedia.org/wiki/விநாயகர்_சதுர்த்தி">கணேஷ் சதுர்த்தி</ref> பண்டிகையை புனே கொண்டாடுகிறது, அப்போது பெரும்பாலான மக்களும் <hi rend="italic">பந்தல்</hi>  அமைத்து கணேஷ் சிலையை வைத்திருப்பர், அவற்றிற்கிடையே அலங்கார விளக்குகளும் இசைத் திருவிழாக்களும் நடைபெறும். இந்தத் திருவிழா கணேஷ் சிலைகள் நகரம் முழுவதிலுமிருந்து ஆற்றில் கரைக்கப்படுவதற்காக ஊர்வலமாக எடுத்துச்செல்லப்படுவதோடு முடிவடைகிறது (<hi rend="italic">கணேஷ் விஸர்ஜன்</hi>). நகரத்தின் பிரதான கடவுளாக உள்ள காஸ்பா கணபதி இந்த ஊர்வலத்தில் முதலாவதாக இருக்கும். புனேயில் இந்த பொதுமக்கள் திருவிழா <ref target="https://ta.wikipedia.org/wiki/லோகமான்ய_திலகர்">லோகமான்ய திலகரால்</ref> துவங்கப்பட்டதாகும், அதிலிருந்து இது பல்வேறு நகரங்களுக்கும் குறிப்பாக ஒவ்வொரு ஆண்டும் பெருந்திரளான மக்கள் கூடுகின்ற <ref target="https://ta.wikipedia.org/wiki/மும்பை">மும்பைக்கு</ref> பரவியது.</p>
<p>குறிப்பிடத்தக்க மதத் தலைவர்களான <ref target="https://ta.wikipedia.org/wiki/சாந்த்_தியானேஸ்வர்">சாந்த் தியானேஸ்வர்</ref> (<ref target="https://ta.wikipedia.org/wiki/ஆலந்தி">ஆலந்தியில்</ref> 13 ஆம் நூற்றாண்டில் பிறந்தவர்) மற்றும் கவிஞர் <ref target="https://ta.wikipedia.org/wiki/துகாராம்">சாந்த் துக்காராம்</ref> (<ref target="https://ta.wikipedia.org/wiki/தேஹூ">தேஹூவில்</ref> 17 ஆம் நூற்றாண்டில் பிறந்தவர்) ஆகியோர் புனேவுக்கு அருகாமையில் பிறந்தவர்களாவர். நகரத்துடனான அவர்களுடைய தொடர்பு 300 கிலோமீட்டர்களுக்கு அப்பாலிருக்கும் <ref target="https://ta.wikipedia.org/wiki/பந்தர்பூர்">பந்தர்பூருக்கு</ref> வருடாந்திர யாத்திரை செல்வதை நினைவுகூர்வதாக இருக்கிறது, அவர்கள் இருவருடைய உருவப்படங்களையும் <hi rend="italic"><ref target="https://ta.wikipedia.org/wiki/பால்கி">பல்லக்கில்</ref></hi>  இந்துக் கடவுள் <ref target="https://ta.wikipedia.org/wiki/விதோபா">விதோபாவின்</ref> <ref target="https://ta.wikipedia.org/wiki/விதோபா_கோயில்,_பந்தர்பூர்">முக்கியக் கோயிலுக்கு</ref> எடுத்துச் செல்வதையும் இது உள்ளடக்கியிருக்கிறது. இந்த யாத்திரை <hi rend="italic">ஆஷாதி ஏகாதசி</hi>  நாள் நிமித்தமாக முடிவுக்கு வருகிறது.</p>
<p>அகமதுநகர் சாலைக்கு வெளியிலுள்ள புலேகான் கிராமத்தில் அமைந்துள்ள <ref target="https://ta.wikipedia.org/wiki/ஸ்ருதிசாகர்_ஆஸ்ரமம்">ஸ்ருதிசாகர் ஆசிரமம்</ref> <ref target="https://ta.wikipedia.org/wiki/வேதாந்த_ஆய்வு_மையம்">வேதாந்த ஆய்வு மையம்</ref> மற்றும் பீமா, பாமா மற்றும் இந்திரயாணி ஆறுகள் சங்கமிக்கும் இடத்தில் பிரத்யேகமாக அமைந்திருக்கும் <ref target="https://ta.wikipedia.org/wiki/தட்ஷிணாமூர்த்தி">தக்ஷினாமூர்த்தி</ref> கோயில் ஆகிவற்றிற்கு புகலிடமாக இருக்கிறது. இது சுவாமி ஸ்வரூபானந்த் சரஸ்வதியால் 1989 ஆம் ஆண்டு நிறுவப்பட்டது. இங்கே ஒருவர் <hi rend="italic"><ref target="https://ta.wikipedia.org/wiki/ஸ்ருதி">ஸ்ருதி</ref></hi>  மற்றும் <hi rend="italic"><ref target="https://ta.wikipedia.org/wiki/ஸ்மருதி">ஸ்மருதி</ref></hi>  (<ref target="https://ta.wikipedia.org/wiki/வேதங்கள்">வேதங்கள்</ref>, <ref target="https://ta.wikipedia.org/wiki/பகவத்_கீதை">பகவத் கீதை</ref>, <ref target="https://ta.wikipedia.org/wiki/உபநிஷத்">உபநிஷத்</ref> மற்றும் <ref target="https://ta.wikipedia.org/wiki/புராணம்">புராணங்கள்</ref> உள்ளிட்டவை)ஆகியவற்றுக்கான விரிவான விளக்கங்களை மராத்தியிலும் ஆங்கிலத்திலும் காண முடியும்.</p>
<p>புனே சில குறிப்பிடத்தகுந்த ஆன்மீக வழிகாட்டிகளோடும் சம்பந்தப்பட்டிருக்கிறது. <ref target="https://ta.wikipedia.org/wiki/ஓஷோ">ஓஷோ</ref> (முன்பு பகவான் ஸ்ரீ ரஜனீஷ் என்று அறியப்பட்டவர்) 1970 ஆம் ஆண்டுகள் மற்றும் 1980 ஆம் ஆண்டுகளில் புனேயில் வாழ்ந்து கற்பித்தார். உலகின் மிகப்பெரிய ஆன்மீக மையங்களுள் ஒன்றான <ref target="https://ta.wikipedia.org/wiki/ஓஷோ_சர்வதேச_தியான_மையம்">ஒஷோ சர்வதேச தியான மையம்</ref> கோரேகான் பூங்காப் பகுதியில்தான் அமைந்திருக்கிறது. இங்கு நூறு நாடுகளிலிருந்து மக்கள் வருகை புரிகின்றனர்<ref target="https://ta.wikipedia.org/wiki/முதற்_பக்கம்#cite_note-OshoInternationalMeditationResort-31">[31]</ref>. ஆன்மீக குருவான <ref target="https://ta.wikipedia.org/wiki/மெஹர்_பாபா">மெஹர் பாபா</ref> பிறந்த இடம் புனேவாக இருந்தாலும் மக்கள் வழக்கமாக <ref target="https://ta.wikipedia.org/wiki/மெஹர்பாத்">மெஹர்பாத்திற்குத்தான்</ref> யாத்திரை செல்கின்றனர்.
மெஹர் பாபாவின் கூற்றுப்படி அவர் காலத்தில் வாழ்ந்த ஐந்து <ref target="https://ta.wikipedia.org/wiki/முழுமைபெற்ற_குரு_(மெஹர்_பாபா)">முழுமையான குருக்களுள்</ref> ஒருவரான <ref target="https://ta.wikipedia.org/wiki/ஹஸ்ரத்_பாபாஜன்">ஹஸ்ரத் பாபாஜன்</ref> தனது கடைசி இருபத்தைந்து வருடங்களை புனேயில்தான் கழித்தார். அவர் தனது முதல் குடியிருப்பை ராஸ்டிரா பேத்தில் உள்ள புகாரி ஷாவுக்கு அருகில் இருந்த <ref target="https://ta.wikipedia.org/wiki/வேம்பு">வேப்ப</ref> மரத்தின் அடியில்தான் நிறுவினார், பின்னர் அவர் தனது எஞ்சியிருந்த வாழ்நாளைக் கழிக்க புனேயின் சீர்கெட்டுப் போன பகுதியான சார் பாவ்டி எனப்படும் இடத்திலுள்ள மற்றொரு வேப்ப மரத்தின் கீழ் தனது குடியிருப்பை அமைத்துக்கொண்டார். இவர் சமாதியடைந்த புனிதக் கோயில் புனேயில் இருக்கிறது <ref target="https://ta.wikipedia.org/wiki/முதற்_பக்கம்#cite_note-32">[32]</ref>.</p>
<p><ref target="https://ta.wikipedia.org/wiki/இஸ்கான்">இஸ்கான்</ref> இயக்கமும் தன்னுடைய ஸ்ரீ ராதா குன்ஞ்பிஹாரி மந்திருடன் இந்த நகரத்தில் இருந்து வருகிறது.</p>
<p>சர்வதேச அளவில் <ref target="https://ta.wikipedia.org/wiki/யோகா">யோகா</ref> குருவாக அறியப்பட்டுள்ள <ref target="https://ta.wikipedia.org/wiki/பி.கே.எஸ்._ஐயங்கார்">பி.கே.எஸ்.ஐயங்கார்</ref>, மாணவர்களை <hi rend="italic"><ref target="https://ta.wikipedia.org/wiki/ஐயங்கார்_யோகா_முறை">ஐயங்கார் யோகா அமைப்பின்படி</ref></hi>  பயிற்றுவிக்கும் விதமாக <ref target="https://ta.wikipedia.org/wiki/1975">1975</ref> ஆம் ஆண்டு புனேயில் <ref target="https://ta.wikipedia.org/wiki/ரமாமணி_ஐயங்கார்_நினைவு_யோகா_நிறுவனம்">ரமாமணி ஐயங்கார் நினைவு யோகா நிறுவனத்தை</ref> நிறுவினார்.</p>
அருங்காட்சியகங்கள், பூங்காக்கள் மற்றும் சரணாயலயங்கள்
<figure><caption>பு. லா. தேஷ்பாண்டே கார்டன்</caption></figure>
<p><ref target="https://ta.wikipedia.org/wiki/ஆகா_கான்_அரண்மனை">ஆகா கான் அரண்மனை</ref>, <ref target="https://ta.wikipedia.org/wiki/ராஜா_தின்கர்_கேல்கர்_அருங்காட்சியகம்">ராஜா தின்கர் கேல்கர் அருங்காட்சியகம்</ref>, <ref target="https://ta.wikipedia.org/wiki/மகாத்மா_புலே_மியூசியம்">மகாத்மா புலே அருங்காட்சியகம்</ref>, <ref target="https://ta.wikipedia.org/wiki/பாபாசாகேப்_அம்பேத்கர்_அருங்காட்சியகம்">பாபாசாகேப் அம்பேத்கார் அருங்காட்சியகம்</ref>, <ref target="https://ta.wikipedia.org/wiki/புனே_பழங்குடி_அருங்காட்சியகம்">புனே பழங்குடி அருங்காட்சியகம்</ref> மற்றும் <ref target="https://ta.wikipedia.org/wiki/தேசிய_போர்_அருங்காட்சியகம்,_புனே">தேசிய யுத்த அருங்காட்சியகம்</ref> ஆகியவை புனேயிலுள்ள மிகமுக்கியமான அருங்காட்சியகங்களாகும்.</p>
<p><ref target="https://ta.wikipedia.org/wiki/கமலா_நேரு_பூங்கா,_புனே">கமலா நேரு பூங்கா</ref>, <ref target="https://ta.wikipedia.org/wiki/சம்பாஜி_பூங்கா">சாம்பாஜி பூங்கா</ref>, <ref target="https://ta.wikipedia.org/wiki/ஷாது_உத்யன்">சாஹூ உதயன்</ref>, <ref target="https://ta.wikipedia.org/wiki/பேஷ்வா_பூங்கா">பேஷ்வா பூங்கா</ref>, <ref target="https://ta.wikipedia.org/wiki/சரஸ்_பாக்">சரஸ் பாக்</ref>, <ref target="https://ta.wikipedia.org/wiki/எம்ப்ரஸ்_கார்டன்">எம்ப்ரஸ் கார்டன்</ref>, மற்றும் <ref target="https://ta.wikipedia.org/wiki/பன்ட்_கார்டன்,_புனே">புந்த் கார்டன்</ref> போன்ற நிறைய பூங்காக்கள் புனேயில் இருக்கின்றன. 
தற்போது <hi rend="italic"><ref target="https://ta.wikipedia.org/wiki/பு_லா_தேஷ்பாண்டே">பூ லா தேஷ்பாண்டே</ref> உதயன்</hi>  என்று மறுபெயரிடப்பட்டுள்ள <ref target="https://ta.wikipedia.org/wiki/புனே-ஒகாயாமா_நட்பு_பூங்கா">புனே-ஓகாயாமா நட்பு பூங்கா</ref> ஜப்பான், <ref target="https://ta.wikipedia.org/wiki/ஒகாயாமா">ஓகாயாமாவில்</ref> உள்ள <ref target="https://ta.wikipedia.org/wiki/கோரேகான்_கார்டன்">கோரேகான் கார்டனின்</ref> மறுபடைப்பாகும்<ref target="https://ta.wikipedia.org/wiki/முதற்_பக்கம்#cite_note-PuneOkayamaGarden-33">[33]</ref>.</p>
<p><ref target="https://ta.wikipedia.org/wiki/ராஜீவ்_காந்தி_உயிரியல்_பூங்கா">ராஜீவ் காந்தி உயிரியல் பூங்கா</ref> நகரத்திற்கு அருகாமையில் உள்ள காட்ரேஜில் அமைந்துள்ளது<ref target="https://ta.wikipedia.org/wiki/முதற்_பக்கம்#cite_note-RajivGandhiZoologicalPark-34">[34]</ref>.முன்பு பேஷ்வா பூங்காவில் அமைந்திருந்த சரணாலயம் 1999 ஆம் ஆண்டு காட்ரேஜ் பூங்காவிலுள்ள பாம்பு பூங்காவோடு இணைக்கப்பட்டது.</p>
<p>ராணுவப் பொறியியல் கல்லூரி அவற்றின் பெரிய படையணி உபகரண அருங்காட்சியகத்தின் ஒரு பகுதியான சிறிய ரயில் அருங்காட்சியகத்தோடு இணைக்கப்பட்டது.மும்பை ரயில்வே பாதையில் நகரத்திலிருந்து 60 கிலோமீட்டர்கள் அப்பால் உள்ள <ref target="https://ta.wikipedia.org/wiki/லோனாவாலா">லோனாவாலாவில்</ref> ஒரு பெரிய ரயில்வே அருங்காட்சியகம் வரவிருக்கிறது.</p>
உணவு
<p><ref target="https://ta.wikipedia.org/wiki/பக்ரி">பாக்ரி</ref> (தட்டையாக்கப்பட்ட தானிய பான்கேக்குகள்) <ref target="https://ta.wikipedia.org/wiki/பிட்லா">பிட்லாவுடன்</ref> (மாவில் செய்த கறி), <ref target="https://ta.wikipedia.org/wiki/வடா_பாவ்">வட பாவ்</ref>, <ref target="https://ta.wikipedia.org/wiki/பேல்பூரி">பேல்பூரி</ref>, <ref target="https://ta.wikipedia.org/wiki/பானி_பூரி">பானிபூரி</ref>, <ref target="https://ta.wikipedia.org/wiki/மிசல்">மிஸல்</ref> மற்றும் <ref target="https://ta.wikipedia.org/wiki/காச்சி_டபேலி">காச்சி டபேலி</ref>, <ref target="https://ta.wikipedia.org/wiki/பாவ்_பாஜி">பாவ் பாஜி</ref> உள்ளிட்டவை புனேயில் கிடைக்கும் பொதுவான தெருவோர உணவுகளாகும். <ref target="https://ta.wikipedia.org/wiki/உலர்_பழம்">உலர் பழங்களைக்</ref> கொண்ட கெட்டியான மில்க்ஸேக்கான <ref target="https://ta.wikipedia.org/wiki/மஸ்தானி">மஸ்தானி</ref> இந்த நகரத்தின் சிறப்பம்சமாகும். 17 ஆம் நூற்றாண்டில் பேஷ்வா முதலாம் <ref target="https://ta.wikipedia.org/wiki/இரண்டாம்_பாஜி_ராவ்">பாஜி ராவின்</ref> முரண்பாடான மனைவி <ref target="https://ta.wikipedia.org/wiki/மஸ்தானி">மஸ்தானி</ref> பெயரால் இது அழைக்கப்படுகிறது.</p>
<p>வேறு பலகலாச்சார நகரங்களைப் போன்றே உலகிலிருந்து வரும் உணவு அனைத்தும் இந்த நகரத்தின் உணவகங்களி்ல் கிடைக்கின்றன. பெரும் எண்ணிக்கையிலான <ref target="https://ta.wikipedia.org/wiki/உடுப்பி_உணவகம்">உடுப்பி</ref>, <ref target="https://ta.wikipedia.org/wiki/கோல்ஹாபுரி_உணவகம்">கோலாப்பூரி</ref> மற்றும் <ref target="https://ta.wikipedia.org/wiki/மகாராஷ்டிரா_உணவகம்">மகாராஷ்டிர</ref> உணவகங்களும் காணப்படுகின்றன, மாணவர்கள் மற்றும் அலுவலகம் செல்வோருக்கு உணவளிக்கக்கூடிய குறைந்த விலைகொண்ட உணவு மையங்களும் இவற்றில் இருக்கின்றன. <ref target="https://ta.wikipedia.org/wiki/பிஸ்ஸா_ஹட்">பிஸா ஹட்</ref>, <ref target="https://ta.wikipedia.org/wiki/மெக்டொனால்டின்">மெக்டொனால்ட்ஸ்</ref>, <ref target="https://ta.wikipedia.org/wiki/சப்வே_(உணவகம்)">சப்வே</ref>, <ref target="https://ta.wikipedia.org/wiki/கேஎஃப்சி">கேஎஃப்சி</ref>, <ref target="https://ta.wikipedia.org/wiki/ஸ்மோகின்_ஜோஸ்">ஸ்மோக்கின் ஜோஸ்</ref> மற்றும் <ref target="https://ta.wikipedia.org/wiki/பாபா_ஜோஸ்">பாபா ஜோன்ஸ்</ref> உள்ளிட்ட பிரபலமான துரித உணவு மையங்களும் இந்த நகரத்தில் இருக்கின்றன. சில காஃபி இல்லங்கள் (<ref target="https://ta.wikipedia.org/wiki/ஈரானி_கஃபே">ஈரானி காஃபி</ref> உட்பட) <ref target="https://ta.wikipedia.org/wiki/கஃபே_காஃபி_டே">கஃபே காஃபி டே</ref>, <ref target="https://ta.wikipedia.org/wiki/மோச்சாஸ்">மோச்சாஸ்</ref> மற்றும் <ref target="https://ta.wikipedia.org/wiki/பாரிஸ்டா_லவாசா_காஃபி">பாரிஸ்டா லவாசா காஃபி</ref> போன்ற நவீன தொடர் வரிசை நிலையங்களும் இருக்கின்றன.</p>
<p>வைஷாலி (<ref target="https://ta.wikipedia.org/wiki/ஃபெர்குசன்_கல்லூரி">ஃபெர்குஸன் கல்லூரி</ref> சாலை), ஷவாரே மற்றும் ஷபாரி <ref target="https://ta.wikipedia.org/wiki/ஃபெர்குசன்_கல்லூரி">(ஃபெர்குஸன் கல்லூரி</ref> சாலை), பல்வேறு இடங்களில் உள்ள கல்யாண் பேல், புஷ்கர்னி பேல் (பாஜிராவ் சாலை அருகில்), சுஜாதா மஸ்தானி (சதாசிவ் பேத்), சக்கார் நகரிலுள்ள ரிலாக்ஸ் பாவ் பாஜி, துர்கா கஃபே மற்றும் ஆனந்த் ஜூஸ் பார் (கோத்ருட்டில்) மற்றும் மர்ஸோரின் சாண்ட்விட்சஸ் (கேம்ப்) ஆகியவை உள்ளூர் மக்களிடையே பிரபலமாக உள்ள உணவு/ஸ்நாக்ஸ் கடைகளாகும். கோரேகான் பூங்காவிலுள்ள ஜெர்மன் பேக்கரி, கல்யாணி பேக்கரியின் ஸ்ரூஸ்பெரி பிஸ்கெட்ஸ் ஆகியவையும் பிரபலமானவையாகும். <ref target="https://ta.wikipedia.org/wiki/ஸ்பைசர்_நினைவுக்_கல்லூரி">ஸ்பைஸர் மெமோரியல் கல்லூரியால்</ref> (<ref target="https://ta.wikipedia.org/wiki/ஆந்த்">ஆந்த்</ref>) தயாரிக்கப்படும் சோயா பானங்களும் டக்னெட்ஸ்களும் பிரபலமானவை.</p>
சுற்றுப்புறங்கள்
முதன்மைக் கட்டுரை: <ref target="https://ta.wikipedia.org/wiki/Pune_Neighborhoods">Pune Neighborhoods</ref>
<p>புனே நகரம் பின்வரும் மண்டலங்களாக பிரிக்கப்பட்டிருக்கின்றன:</p>
<list type="unordered"><item><ref target="https://ta.wikipedia.org/wiki/புனே_பேத்கள்">மத்திய புனே</ref>: பதினேழு பேத்கள் அல்லது சுற்றுப்புறங்களைக் கொண்டிருக்கிறது. இவை மராட்டிய மற்றும் பேஷ்வா ஆட்சிக்காலங்களின்போது நிறுவப்பட்டு உருவாக்கப்பட்டவை என்பதோடு பழைய நகரம் என்று குறிப்பிடப்படுகின்றன.</item>
<item>மேற்குப் பகுதி புனே (உட்புறமிருப்பவை): டெக்கான் ஜிம்கானா, இராண்ட்வான் மற்றும் ஷிவாஜிநகர், கேம்ப், டோலே பட்டீல் சாலை, கிழக்கில் கோரேகான் பூங்கா மற்றும் <ref target="https://ta.wikipedia.org/wiki/ஸ்வர்கேட்">ஸ்வார்கேட்</ref>, பார்வதி, ஷங்கர்நகர், முகுந்த்நகர், மகரிஷிநகர், குல்டேக்டி மற்றும் தெற்கில் சாலிஸ்பரி பூங்கா ஆகியவற்றை உள்ளிட்டிருக்கிறது. வடக்குப் பகுதியில் உட்புற நகரம் <ref target="https://ta.wikipedia.org/wiki/முல்லா-முத்தா">முல்லா முத்தா</ref> நதியால் சூழப்பட்டிருக்கிறது.</item>
<item>கிழக்குப்பகுதி புனே (வெளிப்புறம்): புதிதாக உருவாக்கப்பட்ட பகுதிகளான வடமேற்கில் உள்ள காத்கி, ஆந்த் மற்றும் கணேஷ்கிந்த், மேற்குப் பகுதியில் உள்ள கோத்ரட் மற்றும் பால் ராட் சாலை, தென்மேற்கில் உள்ள டாடாவாடி, சஹாகர்நகர் மற்றும் தன்காவாடி, தென்கிழக்கில் உள்ள பிப்வேவாடி, லுல்லாநகர் மற்றும் மேல்புற கோந்த்வா, வடகிழக்கில் உள்ள யெர்வதா (கல்யாணி நகர் மற்றும் சாஸ்திரி நகர் உள்ளிட்டவை), வடக்குப் பகுதியில் விஸ்ராந்த்வாடி மற்றும் கிழக்கின் தென்புறத்தில் உள்ள கோர்பாடி, ஃபாத்திமாநகர், வானோவ்ரி மற்றும் ஹடாஸ்பர் ஆகியவற்றை உள்ளிட்டிருக்கிறது.</item>
<item>புறநகரங்கள்: வடமேற்கில் பானேர் மற்றும் பஷான், மேற்கில் <ref target="https://ta.wikipedia.org/wiki/பவ்தன்">பவ்தான்</ref> மற்றும் <ref target="https://ta.wikipedia.org/wiki/வர்ஜே">வார்ஜே</ref>, தென்மேற்கில் வாட்கோன், தயாரி மற்றும் ஆம்பிகான், தென்கிழக்கில் காட்ரேஜ், கீழ் கோந்த்வா, உந்த்ரி மற்றும் முகம்மத்வாடி, கிழக்கில் ஹடாஸ்பர் நார்த், முந்த்வா மற்றும் மஞ்ரி, வடகிழக்கில் வாட்கேயன் ஷேரி மற்றும் காரடி வடக்கில் தானோரி மற்றும் கலாஸ் ஆகியவற்றை உள்ளிட்டிருக்கிறது.</item></list>
<p>புனே மெட்ரோபாலிட்டன் பகுதி, புனே நகரத்திற்கு வடமேற்கில் அமைந்துள்ள பின்வரும் பகுதிகளையும் உள்ளிட்டிருக்கிறது. இவை <ref target="https://ta.wikipedia.org/wiki/பிசிஎம்சி">பிம்ப்ரி சின்ச்வால் முனிசிபல் கார்ப்பரேஷனால்</ref> நிர்வகிக்கப்படுகின்றன.</p>
<list type="unordered"><item>பிம்ப்ரியும் அதன் சுற்றுப்புறங்களும்: சிக்லி, காலேவாடி, கஸார்வாடி, புகேவாடி மற்றும் பிம்பிள் சாதகர்.</item>
<item>சின்ச்வாடும் அதன் சுற்றுப்புறங்களும்: தெர்கான், தாதாவாட், மற்றும் டாலேவாட்.</item>
<item>சங்வியும் அதைச் சுற்றியுள்ள பகுதிகளும்: டபோசி, வேகாட், ஹின்ஜேவாடி, பிம்பிள் நிலாக் மற்றும் பிம்பிள் குரவ்.</item>
<item>போஸாரியும் அதைச் சுற்றியுள்ள பகுதிகளும்: மோஷி, திகி, டுடுல்கான், மற்றும் சாரோலி புத்ருக்.</item>
<item>நிக்தி-அகுர்தியும் அதைச் சுற்றியுள்ள பகுதிகளும்: ரேவத், தேஹூ சாலை, மற்றும் சோமாத்னே.</item></list>
ஊடகமும் தகவல்தொடர்பும்
<p><ref target="https://ta.wikipedia.org/wiki/மராத்தி">மராத்திய</ref> செய்தித்தாள்களான <ref target="https://ta.wikipedia.org/wiki/சகால்">சகால்</ref>, <ref target="https://ta.wikipedia.org/wiki/லோக்சத்தா">லோக்சத்தா</ref>, <ref target="https://ta.wikipedia.org/wiki/லோக்மத்">லோக்மாத்</ref>, <ref target="https://ta.wikipedia.org/wiki/கேசரி_(செய்தித்தாள்)">கேசரி</ref>, மகாராஷ்டிரா டைம்ஸ் மற்றும் <ref target="https://ta.wikipedia.org/wiki/புதாரி">புதாரி</ref> ஆகியவை பிரபலமானவை. <ref target="https://ta.wikipedia.org/wiki/தி_டைம்ஸ்_ஆஃப்_இந்தியா">தி டைம்ஸ் ஆஃப் இந்தியா</ref>, <ref target="https://ta.wikipedia.org/wiki/இந்தியன்_எக்ஸ்பிரஸ்">இந்தியன் எக்ஸ்பிரஸ்</ref>, <ref target="https://ta.wikipedia.org/wiki/புனே_மிர்ரர்">புனே மிர்ரர்</ref>, <ref target="https://ta.wikipedia.org/wiki/மிட்டே">மிட்டே</ref>, <ref target="https://ta.wikipedia.org/wiki/டெய்லி_நியூஸ்_அண்ட்_அனாலிஸிஸ்">டெய்லி நியூஸ் அண்ட் அனாலிஸிஸ்</ref> (டிஎன்ஏ) மற்றும் <ref target="https://ta.wikipedia.org/wiki/சகால்_டைம்ஸ்">சகால் டைம்ஸ்</ref> (முன்னதாக <ref target="https://ta.wikipedia.org/wiki/மகாராஷ்டிரா_ஹெரால்ட்">மகாராஷ்டிரா ஹெரால்ட்</ref>) ஆகிய ஆங்கில தினசரிகள் உள்ளூர் கூடுதல் இணைப்புகளுடன் புனே சார்ந்த பதிப்புகளை வெளியிடுகின்றன.</p>
<p>ஸ்டார் மாஜா, <ref target="https://ta.wikipedia.org/wiki/ஜீ_மராத்தி">ஜீ மராத்தி</ref>, தூர்தர்ஷன் ஷயாத்ரி மற்றும் இடிவி மராத்தி, மீ டிவி ஆகியவை பிரபலமான தொலைக்காட்சி சேனல்களாகும். பல ஆங்கில மற்றும ஹிந்தி பொழுதுபோக்கு மற்றும் செய்திச் சேனல்களும் பார்க்கப்படுகின்றன.
புனே எஃப்எம் ரேடியோ சேவைகளைக் கொண்டிருப்பதோடு கடந்த சில வருடங்களாக செயல்பட்டு வருகின்றன. பிரபலமானவற்றின் வரிசையி்ல <ref target="https://ta.wikipedia.org/wiki/ரேடியோ_மிர்ச்சி">ரேடியோ மிர்ச்சி</ref> (98.3MHz) முன்னணியில் இருக்கிறது என்றாலும் (இந்த நகரத்தில் அறிமுகப்படுத்தப்பட்ட முதல் தனியார் எஃப்எம் சேனலாக இது இருக்கிறது,) <ref target="https://ta.wikipedia.org/wiki/ஆல்_இந்தியா_ரேடியோ">ஏஐஆர்</ref> எஃப்எம்  (101.MHz), <ref target="https://ta.wikipedia.org/wiki/ரேடியோ_சிட்டி_(இந்திய_ரேடியோ_நிலையம்)">ரேடியோ சி்ட்டி</ref>(91.10), <ref target="https://ta.wikipedia.org/wiki/ரேடியோ_ஒன்_எஃப்எம்_94.3">ரேடியோ ஒன்</ref> (94.30), <ref target="https://ta.wikipedia.org/wiki/ரெட்_எஃப்எம்_(இந்தியா)">ரெட் எஃப்எம்</ref> (93.5) மற்றும் வித்யாவாணி (புனே பல்கலைக்கழகத்தின் சொந்த எஃப்எம் சேனல்) ஆகியவையும் இருக்கின்றன.</p>
<p>புனேவை இந்தியாவின் முதல் கம்பியற்ற நகரமாக ஆக்கும் திட்டமும் இருக்கிறது. 
<ref target="https://ta.wikipedia.org/wiki/இன்டல்_கார்ப்பரேஷன்">இண்டல் கார்ப்பரேஷன்</ref>, <ref target="https://ta.wikipedia.org/wiki/புனே_முனிசிபல்_கார்ப்பரேஷன்">புனே முனிசிபல் கார்ப்பரேஷன்</ref> (பிஎம்சி) மற்றும் <ref target="https://ta.wikipedia.org/wiki/மைக்ரோசென்ஸ்">மைக்ரோசென்ஸ்</ref> ஆகியவை கூட்டாக இணைந்து 802.16d <ref target="https://ta.wikipedia.org/wiki/வை-ஃபி">Wi-Fi</ref> மற்றும் <ref target="https://ta.wikipedia.org/wiki/வைமேக்ஸ்">WiMax</ref> நெட்வொர்க்கின் முதல் பகுதியை இந்த நகரத்தில் வணிகரீதியாக அறிமுகப்படுத்தியிருக்கின்றன. <ref target="https://ta.wikipedia.org/wiki/கம்பியில்லா_புனே">கம்பியில்லா புனே</ref> திட்டப்பணியின் முதல் பகுதி நிகழ்வு நகரத்தின் 25 கிலோமீட்டர்கள் நீளத்திற்கு கம்பியில்லா இணைப்பை வழங்கும். முதல் பகுதி நிறைவுற்ற பின்னர் கிட்டத்தட்ட ஆறு மாதங்களில் புனே முனிசிபல் கார்ப்பரேஷன் 256 kbit/s வேகமுள்ள சேவைகளை தன்னுடைய குடிமகன்களுக்கு வணிகரீதியாக வழங்க திட்டமிட்டுள்ளது.<ref target="https://ta.wikipedia.org/wiki/முதற்_பக்கம்#cite_note-35">[35]</ref></p>
விளையாட்டும் பொழுதுபோக்கும்
<p><ref target="https://ta.wikipedia.org/wiki/தடகள_விளையாட்டு">தடகள விளையாட்டுக்கள்</ref>, <ref target="https://ta.wikipedia.org/wiki/கிரிக்கெட்">கிரிக்கெட்</ref>, <ref target="https://ta.wikipedia.org/wiki/கூடைப்பந்து">கூடைப்பந்து</ref>, <ref target="https://ta.wikipedia.org/wiki/இறகுப்பந்தாட்டம்">இறகுப்பந்து</ref>, <ref target="https://ta.wikipedia.org/wiki/வளைதடிப்_பந்தாட்டம்">ஃபீல்டு ஹாக்கி</ref>, <ref target="https://ta.wikipedia.org/wiki/கால்பந்தாட்டம்">கால்பந்தாட்டம்</ref>, <ref target="https://ta.wikipedia.org/wiki/டென்னிஸ்">டென்னிஸ்</ref>, <ref target="https://ta.wikipedia.org/wiki/கபடி">கபடி</ref>, <ref target="https://ta.wikipedia.org/wiki/கோ-கோ">கோ-கோ</ref>, <ref target="https://ta.wikipedia.org/wiki/துடுப்பு_படகோட்டம்">துடுப்பு படகோட்டம்</ref> மற்றும் <ref target="https://ta.wikipedia.org/wiki/சதுரங்கம்">சதுரங்கம்</ref> உள்ளிட்ட விளையாட்டுக்கள் புனேயில் பிரபலமானவையாக உள்ளன.  <ref target="https://ta.wikipedia.org/wiki/புனே_பன்னாட்டு_மாரத்தான்">புனே பன்னாட்டு மாரத்தான்</ref> புனேயில் ஆண்டுதோறும் நடத்தப்படும் <ref target="https://ta.wikipedia.org/wiki/மாரத்தான்">மாரத்தான்</ref> பந்தயமாகும். 2008-ஆம் ஆண்டு <ref target="https://ta.wikipedia.org/wiki/காமன்வெல்த்">காமன்வெல்த்</ref> இளைஞர் போட்டிகள் புனேயில் நடத்தப்பட்டன.</p>
கிரிக்கெட்
<p>மகாராட்டிரா கிரிக்கெட் கூட்டமைப்போடு இணைக்கப்பட்டுள்ள கிளப்புகளுக்கு இடையே கிரிக்கெட் போட்டி நடத்தப்படுகிறது, அது உள்நாட்டு கிரிக்கெட் அணியைப் (<ref target="https://ta.wikipedia.org/wiki/மகாராட்டிரா_கிரிக்கெட்_அணி">மகாராட்டிரா கிரிக்கெட் அணி</ref>) பராமரிக்கிறது. இந்த அணி <ref target="https://ta.wikipedia.org/wiki/மகாராட்டிரா">மகாராட்டிரா</ref> மாநிலத்தைச் சேர்ந்த மூன்று அணிகளுள் ஒன்று என்பதுடன் <ref target="https://ta.wikipedia.org/wiki/ரஞ்சிக்_கோப்பை">ரஞ்சிக் கோப்பை</ref> போன்ற உள்நாட்டுப் போட்டிகள் மற்றும் லீக் போட்டிகளில் போட்டியிடுகின்றன.</p>
கால்பந்தாட்டம்
<p>புனே தனக்குச் சொந்தமான <ref target="https://ta.wikipedia.org/wiki/புனே_எஃப்சி">புனே எஃப்சி</ref> எனப்படும் கால்பந்தாட்ட கிளப்பைக் கொண்டிருக்கிறது. இது 2007 ஆம் ஆண்டு நிறுவப்பட்டது. இந்த அணி சமீபத்தில் ஐ-லீக் பிரிவு 1 போட்டிகளில் விளையாட தகுதிபெற்றுள்ளது. இது <ref target="https://ta.wikipedia.org/wiki/ஐ-லீக்">ஐ-லீக்</ref> ஆட்டங்களில் விளையாட பேலாவாடி விளையாட்டுக்கள் மையத்தை பயன்படுத்துகிறது. இது புனேயின் வெளிப்புறப் பகுதிகளில் இரண்டு பயிற்சி மையங்களைக் கொண்டிருக்கிறது.</p>
விளையாட்டு நிறுவனங்கள்
<p><ref target="https://ta.wikipedia.org/wiki/நேரு_விளையாட்டரங்கம்,_புனே">நேரு விளையாட்டரங்கம்</ref>, தி <ref target="https://ta.wikipedia.org/wiki/டெக்கான்_ஜிம்கானா">டெக்கான் ஜிம்கானா</ref>, <ref target="https://ta.wikipedia.org/wiki/பிஒய்சி_ஹிந்து_ஜிம்கானா">பிஒய்சி ஹிந்து ஜிம்கானா</ref> மற்றும் <ref target="https://ta.wikipedia.org/wiki/பாலேவாடி">பாலேவாடியில்</ref> உள்ள <ref target="https://ta.wikipedia.org/wiki/சிறீ_சிவ்_சத்ரபதி_விளையாட்டு_மையம்">சிறீ சிவ் சத்ரபதி விளையாட்டு மையம்</ref> உள்ளிட்டவை புனேயில் உள்ள முக்கியமான விளையாட்டு நிறுவனங்களாகும். நேரு விளையாட்டரங்கம் மகாராட்டிர கிரிக்கெட் அணியின் சொந்த மைதானமாகும், அத்துடன் இது <ref target="https://ta.wikipedia.org/wiki/1996_கிரிக்கெட்_உலக_கோப்பை">1996 ஆம் ஆண்டு உலகக் கோப்பை கிரிக்கெட்</ref> போட்டிகளுள் ஒன்று உள்ளிட்ட முக்கியமான கிரிக்கெட் ஆட்டங்களை நடத்தியிருக்கிறது. டெக்கான் ஜிம்கானா சில சமயங்களில் <ref target="https://ta.wikipedia.org/wiki/டேவிஸ்_கோப்பை">டேவிஸ் கோப்பை</ref> ஆட்டங்களை நடத்தியிருக்கிறது. பேலாவாடி மையம் 1994 ஆம் ஆண்டு <ref target="https://ta.wikipedia.org/wiki/இந்திய_தேசிய_விளையாட்டுக்கள்">தேசிய விளையாட்டுப் போட்டிகளை</ref> நடத்தியிருக்கிறது, அத்துடன் 2008-ஆம் ஆண்டு காமன்வெல்த் இளைஞர் விளையாட்டுப் போட்டிகளையும் வெற்றிகரமாக நடத்தியிருக்கிறது. தி <ref target="https://ta.wikipedia.org/wiki/ராயல்_கன்னாட்_போட்_கிளப்">ராயல் கன்னாட் போட் கிளப்</ref> முல்லா-முத்தா நதியில் அமைந்துள்ள சில படகு கிளப்புகளுள் ஒன்றாகும்.</p>
சாகச விளையாட்டுக்கள்
<p>சயாத்ரி மலைகளுக்கு அருகாமையில் அமைந்துள்ளதன் காரணமாக, <ref target="https://ta.wikipedia.org/wiki/மலையேறுதல்">மலையேறுதல்</ref> போன்ற பொழுதுபோக்கு நடவடிக்கைகளுக்கு மிகவும் பிரபலமானதாக புனே இருக்கிறது. தனிநபர் உயரமேறுபவர்கள் தவிர்த்து, சயாத்ரிக்கள் மற்றும் <ref target="https://ta.wikipedia.org/wiki/இமயமலை">இமயமலைக்கு</ref> செல்லும் பலருக்கும் உயரமேறும் பயிற்சிப்பள்ளிகள் இருக்கின்றன.  <ref target="https://ta.wikipedia.org/wiki/இறகுப்பந்தாட்டம்">இறகுப் பந்து போட்டிகளுக்கான</ref> விதிகள் முதன்முதலாக புனேயில்தான் 1873 ஆம் ஆண்டு உருவாக்கப்பட்டன<ref target="https://ta.wikipedia.org/wiki/முதற்_பக்கம்#cite_note-36">[36]</ref>.</p>
குதிரைப் பந்தயம்
<p><hi rend="bold">புனே குதிரைப் பந்தய மைதானம்</hi>  1830 ஆம் ஆண்டு கட்டப்பட்டது. இதனுடைய மொத்தப் பகுதி, 118.5 ஏக்கர்கள் ஆகும். இந்நிலம் இந்திய ராணுவத்தின் கட்டுப்பாட்டில் உள்ளது. சூலை முதல் அக்டோபர் வரை பந்தயம் நடக்கிறது.<ref target="https://ta.wikipedia.org/wiki/முதற்_பக்கம்#cite_note-37">[37]</ref>.</p>
சுற்றுலா முக்கியத்துவம் வாய்ந்த மையங்கள்
<figure><caption><ref target="https://ta.wikipedia.org/wiki/ஆகா_கான்_அரண்மனை">ஆகா கான் அரண்மனை</ref></caption></figure>
<list type="unordered"><item><ref target="https://ta.wikipedia.org/wiki/சனிவார்வாடா">சனிவார் வாடா கோட்டை</ref></item>
<item><ref target="https://ta.wikipedia.org/wiki/ஆகா_கான்_அரண்மனை">ஆகா கான் அரண்மனை</ref></item></list>
இதனையும் காண்க
<list type="unordered"><item><ref target="https://ta.wikipedia.org/wiki/பிம்பிரி-சிஞ்ச்வடு">பிம்பிரி-சிஞ்ச்வடு</ref></item>
<item><ref target="https://ta.wikipedia.org/wiki/பிம்பிரி">பிம்பிரி</ref></item>
<item><ref target="https://ta.wikipedia.org/wiki/சிஞ்ச்வடு">சிஞ்ச்வடு</ref></item>
<item><ref target="https://ta.wikipedia.org/wiki/போசரி">போசரி</ref></item></list>


புற இணைப்புகள்

<list type="unordered"><item><ref target="http://www.pune.gov.in/">புனே நகரம் மற்றும் மாவட்டத்திற்கான இந்திய அரசு வலைத்தளம்</ref> <ref target="https://web.archive.org/web/20120509195232/http://www.pune.gov.in/">பரணிடப்பட்டது</ref> 2012-05-09 at the <ref target="https://ta.wikipedia.org/wiki/வந்தவழி_இயந்திரம்">வந்தவழி இயந்திரம்</ref></item>
<item><ref target="http://punecorporation.org/">புனே முனிசிபல் கார்ப்பரேஷனின் அதிகாரப்பூர்வ வலைத்தளம்</ref></item>
<item><ref target="http://www.rtopune.info">ஆர்டிஓ புனே வலைத்தளம்</ref></item>
<item><ref target="http://government.wikia.com/pune">ஆளுகை சார்ந்த தகவலுக்கான புனே விக்கி நகரம்</ref></item>
<item><ref target="http://www.wikimapia.org/#y=18529747&amp;x=73839798&amp;z=11&amp;l=0&amp;m=a&amp;v=2">விக்கிமேப்பியாவில் புனே</ref></item>
<item><ref target="http://www.dmoz.org/Regional/Asia/India/Maharashtra/Localities/Pune//">முதற் பக்கம்</ref><ref target="https://en.wikipedia.org/wiki/Open%20Directory%20Project">திறந்த ஆவணத் திட்டத்தில்</ref></item>
<item><ref target="http://www.pmtpune.org/">பிஎம்பிஎம்எல் (புனே மகாநகர் பரிவாரன் மகாமந்தல் லிமிடெட்)</ref> <ref target="https://web.archive.org/web/20070418075358/http://www.pmtpune.org/">பரணிடப்பட்டது</ref> 2007-04-18 at the <ref target="https://ta.wikipedia.org/wiki/வந்தவழி_இயந்திரம்">வந்தவழி இயந்திரம்</ref></item>
<item><ref target="http://www.rwitc.com/">புனே குதிரைப்பந்தய மைதானம்</ref></item>
<item><ref target="http://www.studytimes.com/topic/pune">புனேயிலுள்ள கல்லூரிகள்</ref> <ref target="https://web.archive.org/web/20090629201526/http://www.studytimes.com/topic/pune">பரணிடப்பட்டது</ref> 2009-06-29 at the <ref target="https://ta.wikipedia.org/wiki/வந்தவழி_இயந்திரம்">வந்தவழி இயந்திரம்</ref></item></list>
</text></body></html>