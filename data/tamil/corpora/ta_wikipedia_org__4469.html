<html><body><text id="wikipedia_ta_wikipedia_org__4469.html" ns="0" revid="3433659" sourceurl="https://ta.wikipedia.org/wiki/%E0%AE%95%E0%AF%8B%E0%AE%AF%E0%AE%AE%E0%AF%8D%E0%AE%AA%E0%AF%81%E0%AE%A4%E0%AF%8D%E0%AE%A4%E0%AF%82%E0%AE%B0%E0%AF%8D" title="கோயம்புத்தூர்" type="wikipedia">கோயம்புத்தூர்இக்கட்டுரை நகரம் பற்றியது, இதே பெயரில் உள்ள மாவட்டம் பற்றி அறிய <ref target="https://ta.wikipedia.org/wiki/கோயம்புத்தூர்_மாவட்டம்">கோயம்புத்தூர் மாவட்டம்</ref> மற்றும் <ref target="https://ta.wikipedia.org/wiki/கோயம்புத்தூர்_மாநகராட்சி">கோயம்புத்தூர் பெருநகர மாநகராட்சி</ref> கட்டுரையைப் பார்க்க.

<p><hi rend="bold">கோயம்புத்தூர்</hi> (<hi rend="italic">Coimbatore</hi>, சுருக்கமாக <hi rend="bold">கோவை</hi>) <ref target="https://ta.wikipedia.org/wiki/தென்னிந்தியா">தென்னிந்திய</ref> மாநிலமான <ref target="https://ta.wikipedia.org/wiki/தமிழ்நாடு">தமிழ்நாட்டில்</ref>, <ref target="https://ta.wikipedia.org/wiki/சென்னை">சென்னைக்கு</ref> அடுத்த இரண்டாவது பெரிய நகரமும் தென்னிந்தியாவின் <ref target="https://ta.wikipedia.org/wiki/சென்னை">சென்னை</ref>, <ref target="https://ta.wikipedia.org/wiki/ஹைதராபாத்">ஹைதராபாத்</ref>, <ref target="https://ta.wikipedia.org/wiki/பெங்களூரு">பெங்களூருக்கு</ref> அடுத்த நான்காவது மிகப்பெரிய மாநகரமும் ஆகும். இது இந்திய மாநகரங்களின் பட்டியலில் தொழில் மற்றும் தொழில்நுட்ப வளர்ச்சியில் மிக வேகமாக வளர்ந்து வரும் ஒரு மாநகரம் ஆகும். இது இந்தியாவின் பதினாறாவது பெரிய மாநகரம் ஆகும். இதே பெயரைக் கொண்ட <ref target="https://ta.wikipedia.org/wiki/கோயம்புத்தூர்_மாவட்டம்">மாவட்டத்தின்</ref> தலைமையிடமான இது, தொழில் வளர்ச்சியிலும், கல்வி நிறுவனங்களின் வளர்ச்சியிலும், மேம்பட்ட நிலையில் உள்ள நகரமாகும். தொழில் முனைவோர் கூடுதலாக உள்ள நெசவு மற்றும் பொறியியல் தொழிலகங்களின் மையமாக விளங்குகிறது. <ref target="https://ta.wikipedia.org/wiki/தமிழ்நாடு_வேளாண்மைப்_பல்கலைக்கழகம்">தமிழ்நாடு வேளாண்மைப் பல்கலைக்கழகம்</ref>, <ref target="https://ta.wikipedia.org/wiki/பாரதியார்_பல்கலைக்கழகம்">பாரதியார் பல்கலைக்கழகம்</ref>, <ref target="https://ta.wikipedia.org/wiki/அவிநாசிலிங்கம்_நிகர்நிலைப்_பல்கலைக்கழகம்">அவிநாசிலிங்கம் நிகர்நிலைப் பல்கலைக்கழகம்</ref> ஆகிய பல்கலைக் கழகங்களும் கோவை மாநகரை மையமாகக் கொண்டு இயங்குகின்றன. தொன்மையான <ref target="https://ta.wikipedia.org/wiki/கொங்கு_நாடு">கொங்கு நாடு</ref> பகுதியைச் சேர்ந்த இந்நகரம், இங்குள்ள ஆலைகளின் எண்ணிக்கையால், <hi rend="italic">தென்னிந்திய மான்செஸ்டர்</hi> என்றும் அழைக்கப்படுகிறது. இந்நகரத்திலும், புறநகர்ப்பகுதிகளும் 3.1 மில்லியன் மக்கள் வாழ்கின்றனர். 1804 ஆம் ஆண்டு ஆங்கிலேயே ஆட்சியில் தான் நவம்பர் மாதம் 24-ம் தேதி கோவைக்கு மாவட்ட அந்தஸ்து கிடைத்தது. இதனாலையே நவம்பர் 24 கோயம்புத்தூர் பிறந்தநாளாக அனைவரும் கொண்டாடுவது வழக்கம். தமிழ்நாட்டின் முதல் திரையரங்கம் துவங்கப்பட்ட மாநகரமும் இதுவாகும். தற்போதைய வெரைட்டி ஹால் ரோட்டில் <hi rend="italic">டிலைட் திரையரங்கம்</hi> என அறியப்படும் இங்கு தான் தமிழ்நாட்டிலேயே முதல்முதலாக 1914-ஆம் ஆண்டு முதல் திரையரங்கம் துவங்கப்பட்டது. இந்த நகரத்தை <ref target="https://ta.wikipedia.org/wiki/கொங்கு_நாடு">கொங்கு நாட்டின்</ref> தலைநகரம் எனவும் கூறுவர்.</p>
பெயர்க்காரணம்
<p>இப்பகுதி சங்க காலத்தில் <ref target="https://ta.wikipedia.org/wiki/கோசர்">கோசர்</ref> குலத்தவர்கள் தங்கி உருவாக்கியதால், கோசர்புத்தூர் -&gt; கோசம்புத்தூர் -&gt; கோயமுத்தூர் என பெயர் வந்ததிருக்கலாம் என்று கருதப்படுகிறது.<ref target="https://ta.wikipedia.org/wiki/முதற்_பக்கம்#cite_note-5">[5]</ref><ref target="https://ta.wikipedia.org/wiki/முதற்_பக்கம்#cite_note-6">[6]</ref> கோவை, வடவள்ளிக்கு மேற்கே இருந்த 'கோனன்' என்ற வேட்டுவர் தலைவனுக்கு இரண்டு மகள்கள் இருந்ததாகவும், ஒருவர் பெயர் கோணி, இன்னொருவர் பெயர் முத்தா என்று இருந்ததாகவும், அவர்களுக்கு அளிக்கப்பட்ட நிலப்பகுதியை 'கோணி முத்து ஊர்  -&gt; கோணமுத்தூர்  -&gt; கோயமுத்தூர்' என மருவி இருக்கலாம். அவர்கள்  நிறுவியதே கோனியம்மன் கோவில்.<ref target="https://ta.wikipedia.org/wiki/முதற்_பக்கம்#cite_note-7">[7]</ref> "கோவன்" எனும் இருளர் தலைவன் இருந்ததாகவும், அவன் பெயரிலே உண்டான ஊரே கோவன்புத்தூர் <ref target="https://ta.wikipedia.org/wiki/முதற்_பக்கம்#cite_note-8">[8]</ref>  -&gt; கோனியம்மன் புத்தூர் -&gt; கோணம்புத்தூர் -&gt; கோயமுத்தூர் என மாறிருக்கலாம் என செவி வழி செய்திகள் கூறுகின்றன.<ref target="https://ta.wikipedia.org/wiki/முதற்_பக்கம்#cite_note-9">[9]</ref></p>
வரலாறு
<p>"கவையன்புத்தூரில் இருக்கும் வெள்ளாளன் மலையரில் கேசன் கோன் ஆன தமிழ வேள்" என்று வருகிறது. பல வெள்ளாளர்கள் புது ஊர்களைத் தோற்றிவித்து இருக்கிறார்கள். இவர்களில் பலர் கோவன் என்ற பெயர் கொண்டவராக இருந்தனர். அவர்களால் தோற்றுவிக்கப்பட்ட புத்தூர் தான் கோவன் புத்தூர் என்பது, இப்பொழுது கோயன்புத்தூரென அழைக்கப்படும் மாநகரம் ஆகும்.</p>
<p>9 ஆம் நூற்றாண்டின் இடையில் எழுந்த பிற்கால <ref target="https://ta.wikipedia.org/wiki/சோழர்">சோழர்</ref> ஆட்சி கோயம்புத்தூரைத் தன்னாட்சியின் கீழ் கொணர்ந்தது. அவர்கள்  கோனியம்மன் கோவிலை மையமாகக் கொண்டு முறையான நகரமைப்பை ஏற்படுத்தினர். இப்பகுதியைப் பழங்குடி மக்கள், குறிப்பாக <ref target="https://ta.wikipedia.org/wiki/கோசர்">கோசர்கள்</ref> ஆண்டு வந்தனர். கோசன்புத்தூர் என்றிருந்ததே கோயம்புத்தூரென மருவியது.<ref target="https://ta.wikipedia.org/wiki/முதற்_பக்கம்#cite_note-10">[10]</ref><ref target="https://ta.wikipedia.org/wiki/முதற்_பக்கம்#cite_note-eegarai.net-11">[11]</ref> கோவன் என்பவன் இங்கு வசித்ததால் இதன் பெயரான கோவன் புதூர் என்பது மருவிக் கோயம்புத்தூர் என்றானது.<ref target="https://ta.wikipedia.org/wiki/முதற்_பக்கம்#cite_note-12">[12]</ref> கொங்கு மண்டலத்தின் முதன்மை நகரமாக விளங்கியது கோயம்புத்தூர்.</p>
<figure><caption>கரும்பு வளர்ப்பு நிலையம்,கோயம்புத்தூர், 1927</caption></figure>
<p>உரோமர்களின் வணிகத்திற்கும் கோயம்புத்தூர் மையமாக இருந்ததாகத் தெரிகிறது. 14 ஆம் நூற்றாண்டின் துவக்கத்தில் தில்லி சுல்தான்களின் கீழான மதுரையைச் சேர்ந்த இசுலாமியர் ஆட்சிப் புரிந்தனர்.<ref target="https://ta.wikipedia.org/wiki/முதற்_பக்கம்#cite_note-eegarai.net-11">[11]</ref> இவர்களது ஆட்சி <ref target="https://ta.wikipedia.org/wiki/விஜயநகரப்_பேரரசு">விசயநகரப் பேரரசினால்</ref> முடிவுக்கு வந்தது. அவர்களது ஆட்சிக்காலத்தில் இப்பகுதியில் <ref target="https://ta.wikipedia.org/wiki/ஆந்திரப்பிரதேசம்">ஆந்திர</ref>, <ref target="https://ta.wikipedia.org/wiki/கர்நாடகம்">கர்நாடக</ref> மக்கள் குடிபெயர்ந்தனர். 1550களில் மதுரையில் விசயநகரப் பேரரசின் தளபதிகளாக இருந்த தெலுங்கு பேசும் <ref target="https://ta.wikipedia.org/wiki/நாயக்கர்">நாயக்கர்கள்</ref>, கோயம்புத்தூர் உள்ளிட்டப் பகுதிகளின் ஆட்சியாளர்களாக, பேரரசின் அழிவின் பின்னணியில், உருவெடுத்தனர். 1700களில் மதுரை நாயக்கர்களுக்கும், மைசூர் மன்னர்களுக்குமிடையே கோயம்புத்தூரில் சண்டைகள் நடைபெற்றன. அப்போது 3000 பேர் வாழ்ந்த கோயம்புத்தூரின் ஆட்சி மைசூர் மன்னர்களின் கீழ் வந்தது.</p>
<p>1760களில் மைசூரின் சிங்காதனத்தை <ref target="https://ta.wikipedia.org/wiki/ஹைதர்_அலி">ஹைதர் அலி</ref> கைப்பற்றினார். அவர் <ref target="https://ta.wikipedia.org/wiki/பிரித்தானியா">பிரித்தானியருக்கு</ref> எதிராகச் செயல்பட்டார். <ref target="https://ta.wikipedia.org/wiki/ஆற்காடு_நவாப்">ஆற்காடு நவாப்</ref> தோழமையில் பிரித்தானியர் இப்பகுதியில் வேரூன்றுவதைத் தடுத்தார். இதனை அவர்தம் வாரிசான <ref target="https://ta.wikipedia.org/wiki/திப்பு_சுல்தான்">திப்பு சுல்தான்</ref> தொடர்ந்தார். 1799ஆம் ஆண்டு அவரது மறைவு வரை திப்பு சுல்தான் பிரித்தானியருடன் பல போர்களை நடத்தினார். திப்பு சுல்தானின் மறைவிற்குப் பிறகு மைசூர் முந்தைய ஆட்சியாளர்களிடமே ஒப்படைக்கப்பட்டது. அந்த நேரத்தில் கோயம்புத்தூரை பிரித்தானியர் தங்களின் <ref target="https://ta.wikipedia.org/wiki/சென்னை_மாகாணம்">மதராசு மாகாணத்தில்</ref> இணைத்துக் கொண்டனர். 1801 ஆம் ஆண்டு கொங்குநாட்டு பாளையக்காரரான <ref target="https://ta.wikipedia.org/wiki/தீரன்_சின்னமலை">தீரன் சின்னமலை</ref> மலபார் மற்றும் மைசூர் படைகளின் ஆதரவுடன் பிரித்தானியருடன் போர் புரிந்தார். இப்போரின் முடிவில் 1804 ஆம் ஆண்டு கோயம்புத்தூர் புதியதாக நிறுவப்பட்ட கோயம்புத்தூர் மாவட்டத்தின் தலைநகராக்கப்பட்டது. 1848 ஆம் ஆண்டு நகராட்சித் தகுதி வழங்கப்பட்டது.  பிரித்தானிய வணிகரும் வள்ளலுமான சர் ராபர்ட் ஸ்டேன்ஸ் என்பவர் முதல் நகரவைத் தலைவரானார். அவரால் 1862 ஆம் ஆண்டு நிறுவப்பட்ட <ref target="https://ta.wikipedia.org/wiki/ஸ்டேன்ஸ்_ஆங்கிலோ_இந்திய_உயர்நிலைப்_பள்ளி">ஸ்டேன்ஸ் பள்ளி</ref> இன்றும் கோவை நகரின் முதன்மையான கல்விக்கூடங்களில் ஒன்றாக விளங்குகிறது.</p>
<p>1981 ஆம் ஆண்டு அருகாமையிலிருந்த சிங்காநல்லூர் நகராட்சியை இணைத்து மாநகராட்சியாக உயர்வு பெற்றது.</p>
பொது விபரங்கள்
எல்லைகள்
<p>கோவை மாவட்டத்தின் வடக்கில் <ref target="https://ta.wikipedia.org/wiki/கருநாடகம்">கர்நாடக</ref> மாநிலமும், தெற்கில் <ref target="https://ta.wikipedia.org/wiki/கேரளா">கேரள</ref> மாநிலமும் எல்லைகளாக உள்ளன. கிழக்கில் <ref target="https://ta.wikipedia.org/wiki/ஈரோடு">ஈரோடு</ref> மாவட்டமும், மேற்கில் <ref target="https://ta.wikipedia.org/wiki/நீலகிரி">நீலகிரி</ref> மாவட்டமும் உள்ளது. மேற்கு தொடர்ச்சி மலையும், நீலமலையும் ஒரு மதில்போல் இம்மாவட்டத்தை வளைத்துள்ளன.</p>
<p>கோவை மாவட்டத்தில் உள்ள காடுகளின் பரப்பு - 1,69,720 ஹெக்டேர். சாலைகளின் நீளம் - 7434.8 கி.மீ. பதிவு பெற்ற வாகனங்கள் 2,57,042, வங்கிகள் 328, காவல்நிலையங்கள் - 60, காவலர்கள் 5910, தந்தி அலுவலகங்கள் 260, தந்தி அஞ்சலகங்கள் 172, பொதுத் தொலைபேசிகள் - 1134. கோவை மாவட்டத்தின் தலைநகரம் கோயம்புத்தூர் ஆகும். இதன் பரப்பு 6623.97 ச.கி.மீ. மக்கள் தொகை 35,08.374 பேர். இதில் ஆண்கள் 17,97,189, பெண்கள் 17,11,185 பேர். எழுத்தறிவு உள்ளோர் 20,75,023 பேர், மக்கள் நெருக்கம், ஒரு ச.கி.மீ.க்கு 473 பேர்.</p>
நாடாளுமன்ற தொகுதிகள்
<list type="unordered"><item><ref target="https://ta.wikipedia.org/wiki/கோயம்புத்தூர்_மக்களவைத்_தொகுதி">கோயம்புத்தூர் மக்களவைத் தொகுதி</ref></item>
<item><ref target="https://ta.wikipedia.org/wiki/பொள்ளாச்சி_மக்களவைத்_தொகுதி">பொள்ளாச்சி மக்களவைத் தொகுதி</ref></item></list>
புவியியல்
<figure><caption>நகர பேருந்து நிலையத்தை ஒட்டியுள்ள சாலை</caption></figure>
<p>கோயம்புத்தூர் தமிழகத்தின் மேற்கு ஓரத்தில் <ref target="https://ta.wikipedia.org/wiki/கேரளம்">கேரள</ref> மாநிலத்தை ஒட்டி அமைந்துள்ளது. இதனைச் சுற்றி மேற்கில் <ref target="https://ta.wikipedia.org/wiki/மேற்குத்_தொடர்ச்சி_மலை">மேற்குத் தொடர்ச்சி மலையும்</ref>, வடக்கில் <ref target="https://ta.wikipedia.org/wiki/நீலகிரி_பல்லுயிர்_வலயம்">நீலகிரி பல்லுயிர் வலயமும்</ref> பாதுகாக்கப்பட்டக் காடுகளும் உள்ளன. கிழக்குப் பகுதி வறண்ட நிலமாக உள்ளது. மேற்கில் உள்ள <ref target="https://ta.wikipedia.org/wiki/பாலக்காட்டு_கணவாய்">பாலக்காட்டு கணவாய்</ref> கேரளத்தின் வாயிலாக உள்ளது. மேற்குத் தொடர்ச்சி மலையினை அடுத்து உள்ளதால் இம்மாவட்டத்தில் பல விலங்கு வகைகள் காணக்கிடைக்கின்றன.</p>
ஏரிகளும் குளங்களும்
<figure><caption>நீருடன் <ref target="https://ta.wikipedia.org/wiki/வெள்ளலூர்">வெள்ளலூர்</ref> அணைக்கட்டு</caption></figure>
<p>பல ஏரிகளும் குளங்களும் அந்நாட்களில் வெட்டப்பட்டிருக்கின்றன. கோவை நகரில் ஒன்பது ஏரிகள் உள்ளன. சில: <ref target="https://ta.wikipedia.org/wiki/சிங்காநல்லூர்_குளம்">சிங்காநல்லூர்</ref> (குளம்) ஏரி, குறிச்சி (குளம்) ஏரி, <ref target="https://ta.wikipedia.org/wiki/வாலாங்குளம்">வாலாங்குளம்</ref> (குளம்) ஏரி, கிருஷ்ணாம்பதி (குளம்) ஏரி, முத்தண்ணன் (குளம்) ஏரி, செல்வசிந்தாமணி (குளம்) ஏரி, பெரியகுளம் (இது உக்கடம் பேருந்து நிலையத்திற்கு அருகில் உள்ளது). இந்த நீர்நிலைகள் <ref target="https://ta.wikipedia.org/wiki/நொய்யல்_ஆறு">நொய்யல் ஆற்றிலிருந்து</ref> நீர் பெறுகின்றன.</p>
<p><ref target="https://ta.wikipedia.org/wiki/பறவை">பறவைகள்</ref>, <ref target="https://ta.wikipedia.org/wiki/விலங்கு">விலங்குகள்</ref>, ஊர்வன, நிலநீர் வாழிகள், <ref target="https://ta.wikipedia.org/wiki/மீன்">மீன்கள்</ref> எனப் பல்லுயிர் ஓம்பலுக்கு, நகரமைப்பின் ஆதாரமாக இந்த நீரிடங்கள் அமைகின்றன. கோவையின் இந்த நீர்நிலைகள் 125 வகையான பறவைகளின் இருப்பிடமாக உள்ளன. நாடோடிப் பறவைகள் மிகவும் கூடுதலாக ஆகத்து–அக்டோபர் மாதங்களில் வருகின்றன. <ref target="https://ta.wikipedia.org/wiki/கூழைக்கடா">கூழைக்கடா</ref>, நீர்க்காகம், <ref target="https://ta.wikipedia.org/wiki/பாம்புத்தாரா">பாம்புத்தாரா</ref>, நீலவண்ண தாழைக்கோழி, நாமக்கோழி முதலிய பறவைகளை இந்த ஏரிகளில் காணலாம்.</p>
<p>தவிர, காட்டு <ref target="https://ta.wikipedia.org/wiki/யானை">யானைகள்</ref>, காட்டுப் <ref target="https://ta.wikipedia.org/wiki/பன்றி">பன்றிகள்</ref>, <ref target="https://ta.wikipedia.org/wiki/சிறுத்தை_(மிருகம்)">சிறுத்தைகள்</ref>, <ref target="https://ta.wikipedia.org/wiki/புலி">புலிகள்</ref>, <ref target="https://ta.wikipedia.org/wiki/எருமை_(கால்நடை)">எருமைகள்</ref>, பலவகை <ref target="https://ta.wikipedia.org/wiki/மான்">மான்கள்</ref> போன்ற விலங்குகளைக் காணலாம். சுற்றியுள்ள வனப்பகுதிகளில் <ref target="https://ta.wikipedia.org/wiki/தேக்கு">தேக்கு</ref>, <ref target="https://ta.wikipedia.org/wiki/சந்தனம்">சந்தனமரம்</ref>, ரோசுவுட் மரம், <ref target="https://ta.wikipedia.org/wiki/மூங்கில்">மூங்கில்கள்</ref> முதலியன வளர்கின்றன.</p>
பூங்காக்கள்
<p>நகரில் பல பூங்காக்கள் உள்ளன. <ref target="https://ta.wikipedia.org/wiki/வ._உ._சி._பூங்கா,_கோயம்புத்தூர்">வ. உ. சி. பூங்கா</ref> இவற்றில் முதன்மையான ஒன்றாகும். குறிப்பிடத்தக்க பிற பூங்காக்கள்: <ref target="https://ta.wikipedia.org/wiki/தமிழ்நாடு_வேளாண்மைப்_பல்கலைக்கழகம்">தமிழ்நாடு வேளாண்மைப் பல்கலைக்கழகத் தாவரவியல் பூங்கா</ref>, பந்தய சாலை பூங்கா, பாரதி பூங்கா, காந்தி பூங்கா, <ref target="https://ta.wikipedia.org/wiki/இராமாயணப்_பூங்கா,_கோயம்புத்தூர்">இராமாயணப் பூங்கா</ref>, <ref target="https://ta.wikipedia.org/wiki/விவேகானந்தர்_பூங்கா,_கோயம்புத்தூர்">விவேகானந்தர் பூங்கா</ref> ஆகியவைகள் ஆகும்.</p>
மக்கள்தொகை பரம்பல்


<p><ref target="https://ta.wikipedia.org/wiki/இந்திய_மக்கள்_தொகை_கணக்கெடுப்பு,_2011">2011 ஆம் ஆண்டு மக்கள் தொகை கணக்கெடுப்பின்படி</ref>, 148 <ref target="https://ta.wikipedia.org/wiki/மாநகராட்சி">மாநகராட்சி</ref> மாமன்ற உறுப்பினர்களையும், 282,839 குடும்பங்களையும் கொண்ட இந்நகரத்தின் <ref target="https://ta.wikipedia.org/wiki/மக்கள்தொகை">மக்கள்தொகை</ref> 1,050,721 ஆகும். அதில் 526,163 ஆண்களும், 524,558 பெண்களும் உள்ளனர்.<ref target="https://ta.wikipedia.org/wiki/முதற்_பக்கம்#cite_note-17">[17]</ref> இந்நகரத்தின் <ref target="https://ta.wikipedia.org/wiki/எழுத்தறிவு">எழுத்தறிவு</ref> 91.3% மற்றும் <ref target="https://ta.wikipedia.org/wiki/பாலின_விகிதம்">பாலின விகிதம்</ref> ஆண்களுக்கு, 997 பெண்கள் வீதம் உள்ளனர். 6 வயதிற்குட்பட்ட குழந்தைகளின் எண்ணிக்கை   102069 ஆகவுள்ளது. குழந்தைகள் பாலின விகிதம், 1000 ஆண் குழந்தைகளுக்கு, 953 பெண் குழந்தைகள் வீதம் உள்ளனர். <ref target="https://ta.wikipedia.org/wiki/பட்டியல்_சாதியினரும்_பட்டியல்_பழங்குடியினரும்">பட்டியல் சமூகத்தினரும், பட்டியல் பழங்குடியினரும்</ref> 107,949 முறையே மற்றும் 683ஆகவுள்ளனர்.</p>
<p>2011 ஆம் ஆண்டு மதவாரியான கணக்கெடுப்பின்படி, கோவையில் <ref target="https://ta.wikipedia.org/wiki/இந்து">இந்துக்கள்</ref> 83.31%, <ref target="https://ta.wikipedia.org/wiki/முஸ்லிம்">முஸ்லிம்கள்</ref> 8.63%, <ref target="https://ta.wikipedia.org/wiki/கிறிஸ்தவர்">கிறிஸ்தவர்கள்</ref> 7.53%, <ref target="https://ta.wikipedia.org/wiki/சீக்கியம்">சீக்கியர்கள்</ref> 0.05%, <ref target="https://ta.wikipedia.org/wiki/பௌத்தம்">பௌத்தர்கள்</ref> 0.02%, <ref target="https://ta.wikipedia.org/wiki/சைனம்">சைனர்கள்</ref> 0.28%, 0.01% பிற மதங்களைப் பின்பற்றுபவர்கள் மற்றும் <ref target="https://ta.wikipedia.org/wiki/சமயமின்மை">சமயமில்லாதவர்கள்</ref> 0.17% பேர்களும் உள்ளனர்.<ref target="https://ta.wikipedia.org/wiki/முதற்_பக்கம்#cite_note-18">[18]</ref></p>
<p>2011 இல் எடுக்கப்பட்ட மக்கள்தொகை கணக்கெடுப்பின், மதிப்பீடுகளின்படி மாநகரப்பகுதியின் மக்கள்தொகை 105,0721 ஆகவும், கூட்டுநகரப்பகுதியின் மக்கள்தொகை 2,136,916 ஆகவும் உள்ளது.</p>
நிர்வாகம்
<figure><caption>திவான்பகதூர் சாலை (டிபி ரோட்), ஆர் எஸ் புரம், கோவை</caption></figure>
<p>கோவை ஒரு மாநகராட்சியும், மாவட்டத்தின் தலைநகரும் ஆகும். மாநகராட்சிக்கு 'மேயர்' எனப்படும் மாநகரத்தந்தை தலைமை ஏற்கிறார். இவருக்குத் துணையாக மாநகர்மன்ற உறுப்பினர்களும், துணை மாநகரத்தந்தையும் உள்ளனர். இவர்கள் மக்களால் தேர்ந்தெடுக்கப்படுகின்றனர். தவிர அரசுப்பணி சேவையைச் சேர்ந்த மாநகராட்சி ஆணையர் வழக்கமான ஆட்சிப்பணியை மாநகராட்சிமன்ற அவையின் வழிகாட்டுதலின்படி நடத்துகிறார். மாவட்ட நிர்வாகத்தை மாவட்ட ஆட்சியர் ஏற்கிறார். மாவட்ட நீதிமன்றம் கோயம்புத்தூரின் நீதி நிருவாகத்தை மேற்பார்வையிடுகிறது. மாநிலத்திலேயே மிகக் கூடுதலான வருவாயை ஈட்டிக் கொடுத்தாலும் நகரத்தின் கட்டுமானத் தேவைகளுக்கான நிதி மாநில அரசிடமிருந்து போதுமான அளவு கிடைப்பதில்லை என்ற குறை உள்ளது.</p>
சட்டம் ஒழுங்கு
<p>அமைதியான தொழில் வணிக நகரான கோவையில் 1984 ஆம் ஆண்டு <ref target="https://ta.wikipedia.org/wiki/இந்திரா_காந்தி">இந்திரா காந்தி</ref> படுகொலையை அடுத்து பெருமளவு கடையுடைப்புகளும் கொள்ளைகளும் நிகழ்ந்தன. ஒற்றுமையாக வாழ்ந்த <ref target="https://ta.wikipedia.org/wiki/இந்து">இந்துக்களுக்கும்</ref>, <ref target="https://ta.wikipedia.org/wiki/இசுலாம்">இசுலாமியருக்கும்</ref> இடையே 1980களில் புகையத் தொடங்கிய பகை 1990களில் கோயம்புத்தூரின் மேற்குப்பகுதியில் பெரும் கலவரமாக வெடித்தது. 1998 ஆம் ஆண்டு நடந்த <ref target="https://ta.wikipedia.org/wiki/1998_கோயம்புத்தூர்_குண்டுவெடிப்புகள்">குண்டுவெடிப்புகள்</ref> இப்பகையை மேலும் வளர்த்தன.<ref target="https://ta.wikipedia.org/wiki/முதற்_பக்கம்#cite_note-19">[19]</ref> ஆயினும் தமிழக காவல்துறையின் தீவிர கண்காணிப்பை அடுத்து, தற்போது குற்றங்கள் வெகுவாகக் குறைந்துள்ளன.</p>
அரசியல்
<p>நகரத்தில் ஐந்து சட்டப்பேரவைத் தொகுதிகள் உள்ளன:</p>
<list type="unordered"><item><ref target="https://ta.wikipedia.org/wiki/கோயம்புத்தூர்_கிழக்கு_(சட்டமன்றத்_தொகுதி)">கோயம்புத்தூர் கிழக்கு</ref>,</item>
<item><ref target="https://ta.wikipedia.org/wiki/கோயம்புத்தூர்_மேற்கு_(சட்டமன்றத்_தொகுதி)">கோயம்புத்தூர் மேற்கு</ref>,</item>
<item><ref target="https://ta.wikipedia.org/wiki/சிங்காநல்லூர்_(சட்டமன்றத்_தொகுதி)">சிங்காநல்லூர்</ref>,</item>
<item><ref target="https://ta.wikipedia.org/wiki/பேரூர்_(சட்டமன்றத்_தொகுதி)">பேரூர்</ref> (தொகுதி சீரமைப்பின்படி பேரூர் தொகுதி தற்போது நீக்கப்பட்டு <ref target="https://ta.wikipedia.org/wiki/தொண்டாமுத்தூர்_(சட்டமன்றத்_தொகுதி)">தொண்டாமுத்தூர்</ref> தொகுதியாக மாறிவிட்டது),</item>
<item><ref target="https://ta.wikipedia.org/wiki/கவுண்டம்பாளையம்_(சட்டமன்றத்_தொகுதி)">கவுண்டன்பாளையம்</ref>.</item></list>
<p>நகரத்தின் வடக்கே 20% பகுதி <ref target="https://ta.wikipedia.org/wiki/நீலகிரி_மக்களவைத்_தொகுதி">நீலகிரி நாடாளுமன்றத் தொகுதியில்</ref> உள்ளது. கோவை மேற்கு, கோவை கிழக்கு சட்டமன்றத் தொகுதிகள் உள்ளடக்கியது <ref target="https://ta.wikipedia.org/wiki/கோயம்புத்தூர்_மக்களவைத்_தொகுதி">கோவை நாடாளுமன்றத் தொகுதி</ref> ஆகும். 10% நகரப்பகுதி <ref target="https://ta.wikipedia.org/wiki/பொள்ளாச்சி_மக்களவைத்_தொகுதி">பொள்ளாச்சி நாடாளுமன்றத் தொகுதியிலும்</ref> உள்ளது.<ref target="https://ta.wikipedia.org/wiki/முதற்_பக்கம்#cite_note-20">[20]</ref></p>
ஊடகங்களில் கோவை
அச்சு ஊடகம்
<p>கோயம்புத்தூர் பதிப்புகளைக் கொண்ட தமிழ் செய்தித்தாள்களில் <ref target="https://ta.wikipedia.org/wiki/தினமலர்">தினமலர்</ref>, <ref target="https://ta.wikipedia.org/wiki/தினத்தந்தி">தினத்தந்தி</ref>, <ref target="https://ta.wikipedia.org/wiki/தினமணி">தினமணி</ref>, <ref target="https://ta.wikipedia.org/wiki/தினகரன்">தினகரன்</ref>, தி இந்து (தமிழ்), (அனைத்து காலை செய்தித்தாள்களும்) மற்றும் <ref target="https://ta.wikipedia.org/wiki/தமிழ்_முரசு">தமிழ் முரசு</ref> மற்றும் <ref target="https://ta.wikipedia.org/wiki/மாலை_மலர்">மாலை மலர்</ref> (இரண்டும் மாலை செய்தித்தாள்கள்) ஆகியவை அடங்கும்.</p>
<p><ref target="https://ta.wikipedia.org/wiki/மலையாள_மனோரமா">மலையாள மனோரமா</ref> மற்றும் மாத்ருபூமி ஆகிய இரண்டு மலையாள செய்தித்தாள்களும் நகரத்தில் கணிசமான புழக்கத்தில் உள்ளன. நான்கு முக்கிய ஆங்கில செய்தித்தாள்கள், தி இந்து, தி டைம்ஸ் ஆஃப் இந்தியா, டெக்கான் க்ரோனிகல் மற்றும் தி நியூ இந்தியன் எக்ஸ்பிரஸ் ஆகியவை நகரத்திலிருந்து பதிப்புகளை வெளியிட்டன. வணிக செய்தித்தாள்கள் பிசினஸ் லைன், பிசினஸ் ஸ்டாண்டர்டு மற்றும் தி ஃபைனான்சியல் எக்ஸ்பிரஸ் ஆகியவை கோயம்புத்தூர் பதிப்பை வெளியிட்டன. மேலும் தி பெல்லமெடு டைம்ஸ் மற்றும் தி ரெட்ஃபீல்ட்ஸ் டைம்ஸ் ஆகியவைகளும் குறிப்பிட்ட இடங்களைப் பூர்த்தி செய்கின்றன.</p>
வானொலி தொடர்பு
<p>ஒரு நடுத்தர அலை வானொலி நிலையம் அகில இந்திய வானொலியால் இயக்கப்படுகிறது, பெரும்பாலான நிகழ்ச்சிகள் <ref target="https://ta.wikipedia.org/wiki/தமிழ்">தமிழ்</ref>, <ref target="https://ta.wikipedia.org/wiki/ஆங்கிலம்">ஆங்கிலம்</ref> மற்றும் <ref target="https://ta.wikipedia.org/wiki/இந்தி">இந்தி</ref> மொழிகளில் உள்ளன.  கோயம்புத்தூரிலிருந்து ஐந்து எஃப்எம் வானொலி நிலையங்கள் இயங்குகின்றன - <ref target="https://ta.wikipedia.org/wiki/அகில_இந்திய_வானொலி">அகில இந்திய வானொலியில்</ref> இருந்து <hi rend="italic">ரெயின்போ எஃப்எம், சன் நெட்வொர்க்கிலிருந்து சூர்யன் எஃப்எம், ரேடியோ மிர்ச்சி, ரேடியோ சிட்டி மற்றும் ஹலோ எஃப்எம்</hi>.  இந்த தனியார் வானொலி நிலையங்கள் அனைத்தும் திரைப்பட இசை உட்பட தமிழ் சார்ந்த நிகழ்ச்சிகளை மட்டுமே ஒளிபரப்புகின்றன.  இந்த நிலையங்களின் வரம்பு கோயம்புத்தூர், <ref target="https://ta.wikipedia.org/wiki/திருப்பூர்">திருப்பூர்</ref>, <ref target="https://ta.wikipedia.org/wiki/ஈரோடு">ஈரோடு</ref> மற்றும் <ref target="https://ta.wikipedia.org/wiki/நீலகிரி">நீலகிரி</ref> மாவட்டங்களை தமிழ்நாடு மற்றும் கேரளாவின் <ref target="https://ta.wikipedia.org/wiki/பாலக்காடு">பாலக்காடு</ref> மற்றும் <ref target="https://ta.wikipedia.org/wiki/வயநாடு">வயநாடு</ref> மாவட்டங்களை உள்ளடக்கியது.  தொலைக்காட்சி ரீல் 1985 இல் <ref target="https://ta.wikipedia.org/wiki/டெல்லி">டெல்லி</ref> தூர்தர்ஷனிலிருந்து தொடங்கியது.  1986 ஆம் ஆண்டில், <ref target="https://ta.wikipedia.org/wiki/கொடைக்கானல்">கொடைக்கானலில்</ref> ஒரு ரிப்பீட்டர் கோபுரம் தொடங்கப்பட்ட பின்னர், மெட்ராஸ் தூர்தர்ஷனிலிருந்து ஒளிபரப்பு தொடங்கியது.  கோயம்புத்தூர் மக்கள் 1980 ஒலிம்பிக் மற்றும் 1983 கிரிக்கெட் உலகக் கோப்பையை வ.ஊ.சி  பூங்காவில் ஒரு மாபெரும் திரையில் கண்டனர், அப்போது நகரத்தைச் சேர்ந்த <hi rend="italic">யுஎம்எஸ் செயற்கைக்கோள் சமிக்ஞை</hi> வரவேற்புக்காக ஒரு டிஷ் ஆண்டெனாவை உருவாக்கியது.  தற்போது தொலைக்காட்சி வரவேற்பு டி.டி.எச் மூலமாகவோ அல்லது கேபிள் மூலமாகவோ உள்ளது, அதே நேரத்தில் தூர்தர்ஷன் வரவேற்பு வெளிப்புற ஆண்டெனாவைப் பயன்படுத்தி கிடைக்கிறது.  2005 ஆம் ஆண்டில், தூர்தர்ஷன் கோயம்புத்தூரில் தனது ஸ்டுடியோவைத் திறந்தது.</p>
திரைத்துறையில் கோயம்புத்தூர்
<p>கோயம்புத்தூர் தென்னிந்தியாவின் மிகப் பழமையான சில திரைப்பட ஸ்டுடியோக்களைக் கொண்டுள்ளது.  திரைப்பட கண்காட்சியாளரான சுவாமிகண்ணு வின்சென்ட் நகரில் முதல் திரைப்பட ஸ்டுடியோக்களை அமைத்தார்.  ரங்கசாமி நாயுடு 1935 இல் சென்ட்ரல் ஸ்டுடியோவை நிறுவினார், எஸ்.எம். ஸ்ரீராமுலு நாயுடு 1945 இல் பக்ஷிராஜா ஸ்டுடியோவை அமைத்தார்.</p>
கலாச்சாரம்
<p>"தென்னிந்தியாவின் மான்செசுட்டர்" என்று பிரபலமாக அழைக்கப்படும் கோயம்புத்தூர் நகரத்தின் கலாச்சாரம் இந்தியாவில் உள்ள மற்ற நகரங்களிடமிருந்து வேறுபடுகின்றது. ஒரு காசுமோபாலிட்டன் நகரமாக இருப்பதால், நகரத்தின் கலாச்சாரம் அதன் மாறுபட்ட மக்களை பிரதிபலிக்கிறது. பொதுவாக ஒரு பாரம்பரிய நகரமாக கருதப்பட்டாலுங்கூட தமிழ்நாட்டிலுள்ள மற்ற நகரங்களைவிட வேறுபட்டிருக்கிறது. பாரம்பரிய இசை, நடனம் மற்றும் தமிழ்நாட்டின் எல்லா கலை வடிவங்களும் நகரத்தில் மிகவும் பிரபலமாக உள்ளன. பண்டைய கோவில் கட்டிடக்கலையிலிருந்து நவீன உயர் கட்டிடக்கலை மற்றும் பாரம்பரிய இசை, நடனம், பாரம்பரிய உணவிலிருந்து துரித உணவுகள், இரவில் தூங்கா நகரமாக உள்ளது பாேன்ற ஒரு தனித்துவமான கலவையை இந்நகரத்தில் காணலாம். கோயம்புத்தூரும் அதன் மக்களும் தொழில்முயற்சிக்காக புகழ் பெற்றுள்ளனர்.<ref target="https://ta.wikipedia.org/wiki/முதற்_பக்கம்#cite_note-mc1-21">[21]</ref><ref target="https://ta.wikipedia.org/wiki/முதற்_பக்கம்#cite_note-22">[22]</ref></p>
பொருளாதாரம்
<p>நகரின் முதன்மையான தொழில்துறைகள் <ref target="https://ta.wikipedia.org/wiki/பொறியியல்">பொறியியலும்</ref>, <ref target="https://ta.wikipedia.org/wiki/நெசவுத்_தொழில்நுட்பம்">நெசவும்</ref> ஆகும். தமிழ்நாட்டிலேயே மிகக் கூடுதலாக வருவாய் ஈட்டும் மாவட்டமாகக் கோவை உள்ளது. சுற்றுப்புற <ref target="https://ta.wikipedia.org/wiki/பருத்தி">பருத்தி</ref> வேளாண்மையை ஒட்டி இங்கு அமைந்துள்ள நெசவாலைகளின் கூடுதலான எண்ணிக்கை இதற்குத் <hi rend="italic">தென்னிந்தியாவின் <ref target="https://ta.wikipedia.org/wiki/மான்செஸ்டர்">மான்செஸ்டர்</ref></hi> என்ற சுட்டுப்பெயரினைப் பெற்றுத் தந்திருக்கிறது. இம்மாவட்டத்தில் பல பின்னலாடைத் தறிகளும், கோழிப்பண்ணைகளும் கூடுதலாக உள்ளன. பெரும்பாலான தொழிற்சாலைகளைக் குடும்ப நிதி அல்லது சமூக ஒருங்கிணைப்பு உதவியுடன் சிறு தொழில்முனைவோர் நடத்துகின்றனர். 1920களில் துவங்கிய தொழில் துறை, இந்திய விடுதலைக்குப் பின்னர் வளர்ச்சி கண்டு அரசு அரவணைப்போ பெரும் வணிகக் குழாம்களின் வரவோ இன்றி தன்னிறைவுடன் ஏற்றம் கண்டுள்ளது. தமிழ்நாட்டின் முன்னணித் தொழிலதிபர்களின் பட்டியலில் பெரும்பான்மையான முதலிடங்களை கோவைத் தொழில்முனைவோர் பிடித்துள்ளனர். தற்போது <ref target="https://ta.wikipedia.org/wiki/தகவல்_தொழில்நுட்பம்">தகவல் தொழில்நுட்பத்தை</ref> அடிப்படையாகக் கொண்ட பிறநாட்டு உள்ளலுவலகப் பணிகளை மேலாண்மையிடும் நிறுவனங்கள் இயங்கி வருகின்றன.</p>
துவக்க காலத் தொழில் வளர்ச்சி
<figure><caption>சர் ராபர்ட் ஸ்டேன்ஸ்</caption></figure>
<p>பிரித்தானியர் கோயம்புத்தூரை ஆண்டபோது இதனை மலபார் கரையிலிருந்தத் துறைமுகங்களுடன் இணைத்தனர். பின்னர் பிரித்தானியர் 1862 ஆம் ஆண்டு தொடர்வண்டி இணைப்புகள் ஏற்படுத்தியபோது <ref target="https://ta.wikipedia.org/wiki/போத்தனூர்">போத்தனூர்</ref> வழியாகக் <ref target="https://ta.wikipedia.org/wiki/கொச்சி">கொச்சிக்கு</ref> இருப்புப் பாதைப் போடப்பட்டது. இது <ref target="https://ta.wikipedia.org/wiki/இங்கிலாந்து">இங்கிலாந்திற்கு</ref> கச்சாப்பொருள்களைக் கொண்டுசெல்ல அவர்களுக்கு உதவியது.</p>
<p>1888 ஆம் ஆண்டு, <ref target="https://ta.wikipedia.org/wiki/இராபர்ட்_இசுடேன்சு">சர் ராபர்ட் ஸ்டேன்ஸ்</ref>,  இன்று 'ஸ்டேன்ஸ் மில்' என்று பரவலாக அறியப்படும் <hi rend="italic">கோயம்புத்தூர் நூற்றல் மற்றும் நெய்தல் ஆலையை</hi> நகரின் வடக்குப் பகுதியில் துவக்கினார். கூடவே ஒரு குளம்பி சீராக்கப் பட்டறையையும் (coffee curing  factory)  திருச்சி சாலையில் நிறுவினார். இதுவே கோவையில் பெருமளவு நெசவாலைகள் வருவதற்கு அடிக்கோளிட்டது.  மேலும் பலர் தங்கள் நிறுவனங்களை நிறுவிட சர் ராபர்ட் மிகவும் உதவி புரிந்தார்.<ref target="https://ta.wikipedia.org/wiki/முதற்_பக்கம்#cite_note-23">[23]</ref> கோவைக்கு இவராற்றிய இந்தச் சேவைகளுக்காக கைசர்-இ-இந்த் தங்கப்பதக்கத்தையும், பின்னர் 1920ஆம் ஆண்டு 'சர்' பட்டத்தையும் கொடுத்துக் கௌரவிக்கப்பட்டார். 1910 ஆம் ஆண்டு காளீசுவரா மில்லும், சோமசுந்தரா மில்லும் நிறுவப்பட்டன. பாப்பநாயக்கன்பாளையத்தில் 1911 ஆம் ஆண்டு இலட்சுமி மில் இயங்கத் தொடங்கியது. 1930களில் <ref target="https://ta.wikipedia.org/wiki/பைக்காரா_ஆறு">பைக்காரா மின்னாக்கத் திட்டத்திலிருந்து</ref> குறைந்த கட்டணத்தில் மின்சக்தி கிடைத்ததையொட்டி, மேலும் பல துணியாலைகள் நிறுவப்பட்டன.</p>
<p>1900 ஆம் ஆண்டு <ref target="https://ta.wikipedia.org/wiki/சாமிக்கண்ணு_வின்சென்ட்">சாமிக்கண்ணு வின்சென்ட்</ref> என்ற இரயில்வே பொறியாளர் தென்னிந்தியாவிலேயே முதன்முறையாக வெரைட்டி ஹால் (தற்போது டிலைட் திரையரங்கம்) என்னும் திரையரங்கத்தைக் கட்டினார்<ref target="https://ta.wikipedia.org/wiki/முதற்_பக்கம்#cite_note-24">[24]</ref> அவரது மகன் பால் வின்சென்ட் பேசும் திரைப்படங்களைத் தென்னிந்தியாவில் அறிமுகம் செய்தார். 1922 ஆம் ஆண்டு நாராயணசாமி நாயுடு கரும்பு நசுக்கும் மற்றும் பருத்தி சுத்தப்படுத்தும் பொறிகளை நிறுவினார். இரண்டு ஆண்டுகளுக்குப் பின்னர் தண்டாயுதபாணி தொழிற்சாலையை நிறுவினார்.<ref target="https://ta.wikipedia.org/wiki/முதற்_பக்கம்#cite_note-25">[25]</ref> அதே காலகட்டத்தில் <ref target="https://ta.wikipedia.org/wiki/கோபால்சாமி_துரைசாமி_நாயுடு">ஜி.டி.நாயுடு</ref> அவரது தன்னிகரில்லா பேருந்து சேவையைத் துவக்கினார். இந்தியாவில் தயாரிக்கப்பட்ட முதல் மின்னோடிக்கான பெருமையும் அவருக்குடையது. 1931 ஆம் ஆண்டு <ref target="https://ta.wikipedia.org/wiki/பொள்ளாச்சி">பொள்ளாச்சி</ref> நாச்சிமுத்துக் கவுண்டர் துவக்கிய பேருந்து சேவையும் பலதுறைகளில் விரிந்து இன்று பலகோடி ரூபாய் மதிப்புள்ள குழுமமாக வளர்ந்துள்ளது. 1940களில் ஆவாரம்பாளையத்தைச் சேர்ந்த டி. பாலசுந்தரம் நாயுடு <ref target="https://ta.wikipedia.org/wiki/செஃப்பீல்ட்_பல்கலைக்கழகம்">செஃப்பீல்ட் பல்கலைக்கழகத்தில்</ref> படித்து வந்து நெசவுத் தொழில்நுட்பக் கருவிகளைத் தாமே வடிவமைத்துத் தயாரிக்கும் விதமாக <hi rend="italic">டெக்ஸ்டூல்</hi> நிறுவனத்தைத் துவக்கினார்.</p>
<p>கோவை 1930களிலும் 1940களிலும் திரைப்படத் தயாரிப்பிலும் முதன்மை பெற்றிருந்தது; இங்கிருந்த சென்ட்ரல் ஸ்டூடியோஸ் மற்றும் பட்சிராஜா ஸ்டூடியோஸ் அரங்குகளில் பல முன்னணி திரைக்கலைஞர்கள் தங்கள் கலைவாழ்வைத் துவங்கியுள்ளனர்.</p>
தொழில்துறை இன்று

<figure><caption>கோவை அருகே உள்ள ஓர் காற்றாலை.</caption></figure>
<p>கோவையின் தொழில்வளர்ச்சிக்கு கோவை மாவட்ட சிறுதொழிலதிபர்கள் சங்கம்  (Coimbatore District Small Industries Association - CODISSIA) முக்கியப் பங்காற்றி வருகிறது. இச்சங்கத்தின்  தொழிற்கண்காட்சிக்கூடம் <ref target="https://ta.wikipedia.org/wiki/கொடிசியா_வளாகம்">கொடிசியா வளாகம்</ref> பல பன்னாட்டு வணிகக் கண்காட்சிகளை நடத்த வழிவகுத்துக் கோவையின் சிறு தொழிலதிபர்களுக்குப் பன்னாட்டு வணிகம் நடத்த உதவி புரிந்து வருகிறது. இதனை நாட்டின் தூண்கள் இல்லாத மிகப்பெரும் காட்சிக்கூடமாக <ref target="https://ta.wikipedia.org/wiki/லிம்கா_சாதனைகள்_புத்தகம்">லிம்கா சாதனைகள் புத்தகம்</ref> குறிப்பிடுகிறது.<ref target="https://ta.wikipedia.org/wiki/முதற்_பக்கம்#cite_note-26">[26]</ref></p>
துணித்துறை
<p>கோவையில் சிறிதும் பெரிதுமாகப் பல துணி தயாரிப்பு ஆலைகள் உள்ளன. இவற்றின் மேம்பாட்டினை வழிநடத்த மத்திய <ref target="https://ta.wikipedia.org/wiki/பருத்தி">பருத்தி</ref> ஆய்வு மையம் மற்றும் தென்னிந்திய துணித்துறை தொழில்முனைவோர் சங்க ஆய்வகம் (SITRA) போன்றவை உள்ளன. அண்மை நகரான <ref target="https://ta.wikipedia.org/wiki/திருப்பூர்">திருப்பூர்</ref> ஆண்டுக்கு ரூ.50,000 மில்லியன் மதிப்பளவு ஏற்றுமதியுடன் ஆசியாவிலேயே மிகப்பரந்த பின்னலாடை ஏற்றுமதி மையமாகப் விளங்குகிறது.</p>
தகவல் தொழில்நுட்பம்

<p>தமிழ்நாட்டில் மென்பொருள் ஏற்றுமதியில் சென்னைக்கு அடுத்தபடியாகக் கோவை உள்ளது. கோவையில் தகவல் தொழில்நுட்பப் பூங்கா ஒன்று <ref target="https://ta.wikipedia.org/wiki/கோவை_மருத்துவக்_கல்லூரி">கோவை மருத்துவக் கல்லூரி</ref> அருகே அமைக்கப்பட்டுள்ளது. கோவை <ref target="https://ta.wikipedia.org/wiki/வணிகச்_செயலாக்க_அயலாக்கம்">வணிகச் செயலாக்க அயலாக்கமையமாகவும்</ref> வளர்ந்து வருகிறது. உலகளவில் அயலாக்க நகரங்களில் 17ஆவது இடத்தைப் பிடித்துள்ளது. <ref target="https://ta.wikipedia.org/wiki/முதற்_பக்கம்#cite_note-27">[27]</ref></p>
கனரக தயாரிப்பு
<p>பூ.சா.கோ. தொழிலகங்கள், சக்தி குழுமம் ஆகியன கோவையின் தயாரிப்புத் தொழில் வளர்ச்சிக்குப் பெரிதும் உதவின. தற்போது மூடப்பட்டுள்ள சௌத் இந்தியா விசுகோசு  வேலை வாய்ப்புகளைக் கூடுதலாக்குவதில் பங்கு வகித்தது. லார்சன் டூப்ரோ நிறுவனத்திற்கு 300 ஏக்கர் பரப்பளவுள்ள வளாகம் கோவையின் அடுத்துள்ள மலுமிச்சம்பட்டியில் உள்ளது. இங்கு அந்நிறுவனம் 2009 ஆம் ஆண்டு வார்ப்படம் தயாரிக்கும் அமைப்பை இயக்கத்திற்கு கொண்டு வந்துள்ளது. இலட்சுமி மெசின் வொர்க்ஸ், பிரீமியர் இன்ஸ்ட்ரூமென்ட்ஸ் (PRICOL),எல்.ஜி. எக்யுப்மென்ட்ஸ், சாந்தி கியர்ஸ், ரூட்ஸ் ஆகியன இங்கு இயங்கும் மேலும் சில தொழிலகங்கள்.</p>
தானி பாகங்கள்
<p>'டெக்ஸ்டூல்', இந்திய விடுதலைக்குப் பின்னர் இந்திய அரசின் இராணுவத்திற்கு, துப்பாக்கிகளின் முன்வடிவை அளித்திருந்தது. அவர்கள் 1960களில் உள்நாட்டிலேயே வடிவமைத்த, முதல் தானுந்தியை தயாரித்தாலும் அப்போது நிலவிய அரசுக் கட்டுப்பாடுகளால் வெளிக்கொணர முடியாது போயிற்று. 1990 வரை பல முன்வரைவுகளை மேம்படுத்தினர். 1972 ஆம் ஆண்டு இந்தியாவிலேயே முதன்முறையாக உள்நாட்டுத் தயாரிப்பாகத் தானுந்து தீசல் இயந்திரத்தினை வடிவமைத்தனர். 1982 ஆம் ஆண்டு தங்களுக்கான எண்ணிம கட்டுப்பாட்டு இயந்திரங்களையும், லேத்துகளையும் தாங்களே தயாரித்துக் கொண்டனர். அவர்களிடமிருந்து பிரிந்த ஜெயம் ஆட்டோமோடிவ்ஸ் இன்று மகிந்திரா, டாட்டா மோட்டார்ஸ், இந்துஸ்தான் மோட்டார்ஸ் ஆகிய தானுந்து தொழிலகங்களுக்கு ஆராய்ச்சி மற்றும் மேம்பாட்டுச் சேவைகளைக் கொடுத்து வருகிறது.</p>
<p><ref target="https://ta.wikipedia.org/wiki/மாருதி_சுசூக்கி">மாருதி சுசூக்கி</ref> மற்றும் டாட்டா மோட்டார்ஸ், கோவையிலிருந்தே அவர்களின் தேவைகளில் 30% தானுந்து பாகங்களைப் பெறுகின்றன. நகரத்தில் பல நகை ஏற்றுமதியில் ஈடுபடும் நகை தயாரிப்பாளர்களும் உள்ளனர். காற்றாலை மின் உற்பத்தியில் பெயர்பெற்ற சுசுலான் நிறுவனம் இங்கு தனது வார்ப்பாலை மற்றும் பட்டறையை அமைக்கத் திட்டமிட்டுள்ளது. கூடவே, காற்றாலைகளுக்கான பற்சக்கர மாற்றியைத் தயாரிக்கும் <ref target="https://ta.wikipedia.org/wiki/பெல்ஜியம்">பெல்ஜிய</ref> நிறுவனம் 'ஹான்சென் டிரான்ஸ்மிசன்' ரூ.940 கோடி திட்டச் செலவில் தனது தயாரிப்பு வசதியைக் கட்டமைக்கத் திட்டமிட்டுள்ளது.<ref target="https://ta.wikipedia.org/wiki/முதற்_பக்கம்#cite_note-28">[28]</ref></p>
ஈரமாவு அரவைப்பொறிகள்
<p>கோவை நகரில் 700 <ref target="https://ta.wikipedia.org/wiki/ஈரமாவு_அரவைப்பொறி">ஈரமாவு அரவைப்பொறி</ref> தயாரிப்பாளர்கள் மாதமொன்றிற்கு (மார்ச்,2005 படி) 75,000 பொறிகளைத் தயாரித்து வருகின்றனர்.<ref target="https://ta.wikipedia.org/wiki/முதற்_பக்கம்#cite_note-29">[29]</ref> 2006 ஆம் ஆண்டு கோவையிலும், அடுத்துள்ள <ref target="https://ta.wikipedia.org/wiki/ஈரோடு">ஈரோட்டிலும்</ref> தயாராகும் அரவைப்பொறிகளுக்கு கோயம்புத்தூர் ஈரரவைப்பொறி என்ற <ref target="https://ta.wikipedia.org/wiki/புவியியல்_அடையாளம்">புவியியல் அடையாளம்</ref> வழங்கப்பட்டது.<ref target="https://ta.wikipedia.org/wiki/முதற்_பக்கம்#cite_note-30">[30]</ref> இங்கு அரவைப்பொறி தயாரிப்பாளர்களுக்கான பொது கட்டமைப்பும் உள்ளது.<ref target="https://ta.wikipedia.org/wiki/முதற்_பக்கம்#cite_note-31">[31]</ref></p>
நீரேற்றிகள் தயாரிப்பு
<p>இந்தியாவில் தயாரிக்கப்படும் 60 சதவீத நீரேற்றிகள், கோவை பகுதியிலேயே தயாரிக்கப்படுகின்றன.<ref target="https://ta.wikipedia.org/wiki/முதற்_பக்கம்#cite_note-32">[32]</ref> நகரத்தில் ஏராளமான சிறுதொழில் முனைவோர் முனைப்பில் நீரேற்றிகள் தயாரிக்கப்படுகின்றன. <ref target="https://ta.wikipedia.org/wiki/ஈரமாவு_அரவைப்பொறி">ஈரமாவு அரவைப்பொறி</ref> தயாரிப்பில் கிட்டத்தட்ட முழுநிறை உரிமை கொண்டுள்ளது. நாட்டின் பிற பகுதிகளைப் போலவே வேளாண்மை மாவட்டத்தில் முக்கிய பங்கு வகிக்கிறது. பொது வணிகம் மாநிலத்தின் அனைத்துப் பகுதிகளிலிருந்தும் அண்டை மாநிலமான கேரளாவிலிருந்தும், பலரைக் கவர்கிறது. கோவை நகரின் முதன்மை நீரேற்றி தயாரிப்பாளர்கள் சிலர்:</p>
<list type="unordered"><item>ஷார்ப் தொழிலகங்கள்,</item>
<item>சி. ஆர். ஐ. பம்ப்ஸ்,</item>
<item>டெக்ஸ்மோ தொழிலகங்கள்,</item>
<item>டெக்கான் பம்ப்ஸ்,</item>
<item>கே. எஸ். பி. பம்ப்ஸ்.</item></list>
தொலைத்தொடர்பு நிறுவனங்கள்
<p>கோவையில் நான்கு இணைக்கப்பட்ட தகவல் தொடர்பு உள்கட்டமைப்பு உள்ளது.  1990 கள் வரை அரசுக்கு சொந்தமான பாரத் சஞ்சார் நிகம் லிமிடெட் (பி.எஸ்.என்.எல்) நகரத்தின் ஒரே தொலைதொடர்பு சேவை வழங்குநராக இருந்தது. 1990களில், தனியார் தொலைத் தொடர்பு நிறுவனங்களும் தங்கள் சேவைகளை வழங்கத் தொடங்கின.  2019 ஆம் ஆண்டு நிலவரப்படி, <hi rend="italic">பிஎஸ்என்எல், ரிலையன்ஸ் கம்யூனிகேஷன்ஸ், பாரதி ஏர்டெல், டாடா கம்யூனிகேஷன்ஸ், டாடா டெலிசர்வீசஸ், ரிலையன்ஸ் ஜியோ மற்றும் ஆக்ட் ஆகியவை பிராட்பேண்ட்</hi> சேவை மற்றும் நிலையான வரி சேவைகளை வழங்குகின்றன.  எம்.டி.எஸ் மொபைல் பிராட்பேண்ட் சேவைகளை வழங்குகிறது.  செல்லுலார் தொலைபேசி முதன்முதலில் 1997 இல் அறிமுகப்படுத்தப்பட்டது மற்றும் மொபைல் தொலைபேசி சேவைகள் கிடைக்கின்றன.  செல்லுலார் சேவை வழங்குநர்களின் தமிழகத்தின் தலைமையகமே கோயம்புத்தூர் ஆகும்.</p>
போக்குவரத்து
சாலை
<figure><caption>கோவையின் முதன்மை சாலையொன்று</caption></figure>
<p>நகரில் ஆறு பிரதான சாலைகளும், மூன்று தேசிய நெடுஞ்சாலைகளும் உள்ளன:</p>
<list type="unordered"><item>தேசிய நெடுஞ்சாலை - 47 (<ref target="https://ta.wikipedia.org/wiki/சேலம்">சேலம்</ref> – <ref target="https://ta.wikipedia.org/wiki/கன்னியாகுமரி">கன்னியாகுமரி</ref>),</item>
<item>தேசிய நெடுஞ்சாலை - 67 (குண்டுலுபேட்டை – <ref target="https://ta.wikipedia.org/wiki/நாகப்பட்டிணம்">நாகப்பட்டிணம்</ref>)  மற்றும்</item>
<item>தேசிய நெடுஞ்சாலை - 209  (<ref target="https://ta.wikipedia.org/wiki/பெங்களூரு">பெங்களூரு</ref> – <ref target="https://ta.wikipedia.org/wiki/திண்டுக்கல்">திண்டுக்கல்</ref>) லார்சன் &amp; டூப்ரோ நிறுவனத்தால், 1998 ஆம் ஆண்டு கட்டப்பட்ட புதிய புறவழிச்சாலை நகரில் போக்குவரத்தை சீர்செய்யப் பெரிதும் உதவியுள்ளது.</item></list>
<p>கோவை மாநகரில் ஒன்பது பேருந்து நிலையங்கள் உள்ளது. அவைகள்:- </p>
<list type="unordered"><item><hi rend="bold">காந்திபுரம் பேருந்து நிலையம்</hi>: (<ref target="https://ta.wikipedia.org/wiki/மேட்டூர்_அணை">மேட்டூர் அணை</ref>, <ref target="https://ta.wikipedia.org/wiki/ஈரோடு">ஈரோடு</ref>,<ref target="https://ta.wikipedia.org/wiki/கரூர்">கரூர்</ref>, <ref target="https://ta.wikipedia.org/wiki/வெள்ளக்கோயில்">வெள்ளக்கோயில்</ref>,<ref target="https://ta.wikipedia.org/wiki/பொங்கலூர்_ஊராட்சி_ஒன்றியம்">பொங்கலூர்</ref>, <ref target="https://ta.wikipedia.org/wiki/பல்லடம்">பல்லடம்</ref>, <ref target="https://ta.wikipedia.org/wiki/சூலூர்">சூலூர்</ref>, <ref target="https://ta.wikipedia.org/wiki/அவிநாசி">அவிநாசி</ref>,<ref target="https://ta.wikipedia.org/wiki/சத்தியமங்கலம்">சத்தியமங்கலம்</ref>, <ref target="https://ta.wikipedia.org/wiki/புஞ்சை_புளியம்பட்டி">புஞ்சை புளியம்பட்டி</ref>,<ref target="https://ta.wikipedia.org/wiki/அன்னூர்">அன்னூர்</ref>, <ref target="https://ta.wikipedia.org/wiki/சுல்தான்பேட்டை">சுல்தான்பேட்டை</ref>, <ref target="https://ta.wikipedia.org/wiki/செஞ்சேரிமலை">செஞ்சேரிமலை</ref>, <ref target="https://ta.wikipedia.org/wiki/பெரியநாயக்கன்பாளையம்">பெரியநாயக்கன்பாளையம்</ref>, <ref target="https://ta.wikipedia.org/wiki/பெருந்துறை">பெருந்துறை</ref>, <ref target="https://ta.wikipedia.org/wiki/ஈரோடு">ஈரோடு</ref>, <ref target="https://ta.wikipedia.org/wiki/ஊத்துக்குளி">ஊத்துக்குளி</ref>, <ref target="https://ta.wikipedia.org/wiki/கருமத்தம்பட்டி">கருமத்தம்பட்டி</ref>, <ref target="https://ta.wikipedia.org/wiki/சங்ககிரி">சங்ககிரி</ref> <ref target="https://ta.wikipedia.org/wiki/கோபிச்செட்டிப்பாளையம்">கோபிச்செட்டிப்பாளையம்</ref>, <ref target="https://ta.wikipedia.org/wiki/திருப்பூர்">திருப்பூர்</ref>, <ref target="https://ta.wikipedia.org/wiki/நாமக்கல்">நாமக்கல்</ref>, <ref target="https://ta.wikipedia.org/wiki/காமநாயக்கன்_பாளையம்">காமநாயக்கன் பாளையம்</ref>,<ref target="https://ta.wikipedia.org/wiki/காங்கேயம்">காங்கேயம்</ref>,<ref target="https://ta.wikipedia.org/wiki/தாராபுரம்">தாராபுரம்</ref>, <ref target="https://ta.wikipedia.org/wiki/மேட்டுப்பாளையம்">மேட்டுப்பாளையம்</ref>, <ref target="https://ta.wikipedia.org/wiki/உதகமண்டலம்">ஊட்டி</ref>, <ref target="https://ta.wikipedia.org/wiki/சேலம்">சேலம்</ref>, <ref target="https://ta.wikipedia.org/wiki/பெங்களூரு">பெங்களூரு</ref>,  <ref target="https://ta.wikipedia.org/wiki/சென்னை">சென்னை</ref>,<ref target="https://ta.wikipedia.org/wiki/தருமபுரி">தருமபுரி</ref>, <ref target="https://ta.wikipedia.org/wiki/கிருஷ்ணகிரி">கிருஷ்ணகிரி</ref>, <ref target="https://ta.wikipedia.org/wiki/திருப்பதி">திருப்பதி</ref>, <ref target="https://ta.wikipedia.org/wiki/வேலூர்">வேலூர்</ref>, <ref target="https://ta.wikipedia.org/wiki/குடியாத்தம்">குடியாத்தம்</ref>, <ref target="https://ta.wikipedia.org/wiki/திருப்பத்தூர்">திருப்பத்தூர்</ref>, <ref target="https://ta.wikipedia.org/wiki/இராணிப்பேட்டை">இராணிப்பேட்டை</ref>, <ref target="https://ta.wikipedia.org/wiki/திருச்செங்கோடு">திருச்செங்கோடு</ref>, <ref target="https://ta.wikipedia.org/wiki/கொடுமுடி">கொடுமுடி</ref>, <ref target="https://ta.wikipedia.org/wiki/முத்தூர்">முத்தூர்</ref> <ref target="https://ta.wikipedia.org/wiki/திருவண்ணாமலை">திருவண்ணாமலை</ref>, <ref target="https://ta.wikipedia.org/wiki/ஆரணி_(திருவண்ணாமலை_மாவட்டம்)">ஆரணி</ref> மற்றும் பிற தொலைதூர இடங்கள் செல்லும் பேருந்துகள்)</item></list>
<list type="unordered"><item><hi rend="bold">சிங்காநல்லூர் பேருந்து நிலையம்</hi>: ( <ref target="https://ta.wikipedia.org/wiki/திருச்சி">திருச்சி</ref>, <ref target="https://ta.wikipedia.org/wiki/மதுரை">மதுரை</ref>, <ref target="https://ta.wikipedia.org/wiki/திருநெல்வேலி">திருநெல்வேலி</ref>, <ref target="https://ta.wikipedia.org/wiki/கன்னியாகுமரி">கன்னியாகுமரி</ref>, <ref target="https://ta.wikipedia.org/wiki/மார்த்தாண்டம்">மார்த்தாண்டம்</ref>, <ref target="https://ta.wikipedia.org/wiki/சிவகங்கை">சிவகங்கை</ref>, <ref target="https://ta.wikipedia.org/wiki/கம்பம்">கம்பம்</ref>, <ref target="https://ta.wikipedia.org/wiki/தேனி">தேனி</ref>, <ref target="https://ta.wikipedia.org/wiki/நாகப்பட்டினம்">நாகப்பட்டினம்</ref>,<ref target="https://ta.wikipedia.org/wiki/திருவாரூர்">திருவாரூர்</ref>, <ref target="https://ta.wikipedia.org/wiki/தஞ்சாவூர்">தஞ்சாவூர்</ref>, <ref target="https://ta.wikipedia.org/wiki/கரூர்">கரூர்</ref>,<ref target="https://ta.wikipedia.org/wiki/அரியலூர்">அரியலூர்</ref>, <ref target="https://ta.wikipedia.org/wiki/பெரம்பலூர்">பெரம்பலூர்</ref>, <ref target="https://ta.wikipedia.org/wiki/தாராபுரம்">தாராபுரம்</ref>, <ref target="https://ta.wikipedia.org/wiki/ஒட்டன்சத்திரம்">ஒட்டன்சத்திரம்</ref>, <ref target="https://ta.wikipedia.org/wiki/செம்பட்டி_ஊராட்சி">செம்பட்டி</ref>, <ref target="https://ta.wikipedia.org/wiki/காங்கேயம்">காங்கேயம்</ref>, <ref target="https://ta.wikipedia.org/wiki/வெள்ளக்கோயில்">வெள்ளக்கோயில்</ref>, <ref target="https://ta.wikipedia.org/wiki/மாயனூர்">மாயனூர்</ref>, <ref target="https://ta.wikipedia.org/wiki/குளித்தலை">குளித்தலை</ref>, <ref target="https://ta.wikipedia.org/wiki/கும்பகோணம்">கும்பகோணம்</ref>, <ref target="https://ta.wikipedia.org/wiki/வத்தலக்குண்டு">வத்தலக்குண்டு</ref>, <ref target="https://ta.wikipedia.org/wiki/போடி">போடி</ref>, <ref target="https://ta.wikipedia.org/wiki/குமுளி">குமுளி</ref>, <ref target="https://ta.wikipedia.org/wiki/விருதுநகர்">விருதுநகர்</ref>, <ref target="https://ta.wikipedia.org/wiki/இராஜபாளையம்">இராஜபாளையம்</ref>, <ref target="https://ta.wikipedia.org/wiki/கோவில்பட்டி">கோவில்பட்டி</ref>, <ref target="https://ta.wikipedia.org/wiki/இராமநாதபுரம்">இராமநாதபுரம்</ref>, <ref target="https://ta.wikipedia.org/wiki/இராமேஸ்வரம்">இராமேஸ்வரம்</ref>, <ref target="https://ta.wikipedia.org/wiki/கமுதி">கமுதி</ref>, <ref target="https://ta.wikipedia.org/wiki/புதுக்கோட்டை">புதுக்கோட்டை</ref>, <ref target="https://ta.wikipedia.org/wiki/ஆலங்குடி">ஆலங்குடி</ref>, <ref target="https://ta.wikipedia.org/wiki/திண்டுக்கல்">திண்டுக்கல்</ref>, <ref target="https://ta.wikipedia.org/wiki/செட்டிபாளையம்">செட்டிபாளையம்</ref> <ref target="https://ta.wikipedia.org/wiki/மன்னார்குடி">மன்னார்குடி</ref>, <ref target="https://ta.wikipedia.org/wiki/பல்லடம்">பல்லடம்</ref>, <ref target="https://ta.wikipedia.org/wiki/திருப்பூர்">திருப்பூர்</ref>, <ref target="https://ta.wikipedia.org/wiki/சூலூர்">சூலூர்</ref>, <ref target="https://ta.wikipedia.org/wiki/பொங்கலூர்_ஊராட்சி_ஒன்றியம்">பொங்கலூர்</ref>  பிற அண்மைய ஊர்கள் செல்லும் பேருந்துகள்)</item></list>
<list type="unordered"><item><hi rend="bold">காந்திபுரம் மாநகரப் பேருந்து நிலையம்</hi>: (மாநகர் போக்குவரத்துக் கழகம் - கோவை, METRO TRANSPORT CORPORATION - COIMBATORE)</item></list>
<list type="unordered"><item><hi rend="bold">திருவள்ளுவர் பேருந்து நிலையம் (அ) விரைவுப் போக்குவரத்து கழக பேருந்து நிலையம்</hi>:  (மாநிலப் போக்குவரத்துக் கழகப் பேருந்துகள், <ref target="https://ta.wikipedia.org/wiki/கர்நாடகம்">கர்நாடக மாநில</ref> போக்குவரத்துக் கழகப் பேருந்துகள் (KARTC) , <ref target="https://ta.wikipedia.org/wiki/கேரளா">கேரள மாநில</ref>  போக்குவரத்துக் கழகப் பேருந்துகள் (KSRTC) மற்றும் <ref target="https://ta.wikipedia.org/wiki/புதுச்சேரி">பாண்டிச்சேரி</ref>  மாநிலப் பேருந்துகள் (PRTC) , <ref target="https://ta.wikipedia.org/wiki/ஆந்திரப்பிரதேசம்">ஆந்திரப்பிரதேசம்</ref> மாநில போக்குவரத்து கழக பேருந்துகள் (APSRTC) ஆகிய மாநில பேருந்துகள் இங்கிருந்து இயக்கப்படுகிறது.</item></list>
<list type="unordered"><item><hi rend="bold">உக்கடம் பேருந்து நிலையம்</hi>: (<ref target="https://ta.wikipedia.org/wiki/பாலக்காடு">பாலக்காடு</ref>, <ref target="https://ta.wikipedia.org/wiki/பொள்ளாச்சி">பொள்ளாச்சி</ref>,     -  <ref target="https://ta.wikipedia.org/wiki/பனப்பட்டி_ஊராட்சி">பனப்பட்டி</ref>, <ref target="https://ta.wikipedia.org/wiki/பெரிய_நெகமம்">பெரிய நெகமம்</ref>, <ref target="https://ta.wikipedia.org/wiki/செஞ்சேரிமலை">செஞ்சேரிமலை</ref>, <ref target="https://ta.wikipedia.org/wiki/வேலப்பநாயக்கன்_பாளையம்_ஊராட்சி">வேலப்பநாயக்கன் பாளையம்</ref>, <ref target="https://ta.wikipedia.org/wiki/செட்டிபாளையம்">செட்டிபாளையம்</ref>, <ref target="https://ta.wikipedia.org/wiki/கிணத்துக்கடவு">கிணத்துக்கடவு</ref>, <ref target="https://ta.wikipedia.org/wiki/செஞ்சேரிமலை">செஞ்சேரிமலை</ref>, <ref target="https://ta.wikipedia.org/wiki/சுல்தான்பேட்டை">சுல்தான்பேட்டை</ref>, <ref target="https://ta.wikipedia.org/wiki/மடத்துக்குளம்">மடத்துக்குளம்</ref>, <ref target="https://ta.wikipedia.org/wiki/மதுரை">மதுரை</ref>, <ref target="https://ta.wikipedia.org/wiki/சிவகங்கை">சிவகங்கை</ref>,  <ref target="https://ta.wikipedia.org/wiki/உடுமலைப்பேட்டை">உடுமலைப்பேட்டை</ref>, <ref target="https://ta.wikipedia.org/wiki/பழனி">பழனி</ref>, <ref target="https://ta.wikipedia.org/wiki/திண்டுக்கல்">திண்டுக்கல்</ref>, <ref target="https://ta.wikipedia.org/wiki/கொடைக்கானல்">கொடைக்கானல்</ref> மற்றும் பிற அண்மை இடங்களுக்குச் செல்லும்  பேருந்துகள்)</item></list>
<list type="unordered"><item><hi rend="bold">ஓம்னி பேருந்து நிலையம்</hi>: <ref target="https://ta.wikipedia.org/wiki/சத்தியமங்கலம்_சாலை">சத்தியமங்கலம் சாலை</ref>, காந்திபுரம் (<ref target="https://ta.wikipedia.org/wiki/பெங்களூரு">பெங்களூரு</ref>, <ref target="https://ta.wikipedia.org/wiki/சென்னை">சென்னை</ref>, <ref target="https://ta.wikipedia.org/wiki/சேலம்">சேலம்</ref> <ref target="https://ta.wikipedia.org/wiki/தமிழகம்">தமிழகம்</ref> மற்றும் <ref target="https://ta.wikipedia.org/wiki/கேரளா">கேரளாவின்</ref>  ஓரிரவில் பயணிக்கத்தக்க ஊர்களுக்குச் செல்லும் குளிர்வசதி/ஆடம்பர பேருந்துகள்)</item></list>
<list type="unordered"><item><hi rend="bold">மேட்டுப்பாளையம் சாலை பேருந்துநிலையம் (அ) புதிய பேருந்து நிலையம்</hi>: <ref target="https://ta.wikipedia.org/wiki/மேட்டுப்பாளையம்">மேட்டுப்பாளையம்</ref>, <ref target="https://ta.wikipedia.org/wiki/ஊட்டி">ஊட்டி</ref>, <ref target="https://ta.wikipedia.org/wiki/குன்னூர்">குன்னூர்</ref> ஆகிய ஊர்களுக்குச் செல்லும் பேருந்துகளுக்கான நிலையம் இதுவாகும். மேலும் கருநாட மாநிலத்தில் பல்வேறு நகரங்களுக்கு இங்கிருந்து நேரடி பேருந்து சேவை உள்ளது.</item></list>
<list type="unordered"><item><hi rend="bold">வடவள்ளி பேருந்து நிலையம்</hi>: இந்த பேருந்து நிலையம் கோவையின் "மாநகர் போக்குவரத்து கழகம் - கோவை" மூலம் பேருந்துகள் இயக்கப்படுகிறது. இது மாநகரப் பகுதிகளில் செல்லும் பேருந்துகள் ஆகும்.</item></list>
<list type="unordered"><item><hi rend="bold">வெள்ளலூர் ஒருங்கிணைந்த பேருந்து நிலையம்</hi>: இந்த பேருந்து நிலையம் தமிழ்நாட்டில் சென்னை கோயம்பேடு பேருந்து நிலையத்தைவிட இரு மடங்கு பெரிதாகும். இங்கிருந்து தமிழ்நாட்டில் உள்ள அனைத்து மாநகராட்சி, நகராட்சி, மாவட்ட தலைநகர் என அனைத்து மாவட்டங்களுக்கும் செல்லும் வகையில் பேருந்துகள் இயக்கப்படுகிறது. இது ஆசியாவின் மிகப்பெரிய பேருந்து நிலையங்களுல் முதன்மையானவை ஆகும்.</item></list>
<list type="unordered"><item><hi rend="bold">மருதமலை பேருந்து நிலையம்</hi>: மருதமலை பேருந்து நிலையம் என்பது கோயம்புத்தூர் மாநகராட்சி வார்டு எண் 17 - ல் அமைந்துள்ளது. இங்கிருந்து <ref target="https://ta.wikipedia.org/wiki/காந்திபுரம்">காந்திபுரம்</ref> செல்லவும் சுற்றுவட்டார பகுதிகளுக்கு செல்லவும் கோவை மாநகர பேருந்துகள் இயக்கப்படுகின்றன. இவற்றை தவிர மேலும் <hi rend="bold">கணபதி</hi>, <ref target="https://ta.wikipedia.org/wiki/போத்தனூர்_(கோயம்புத்தூர்)">போத்தனூரில்</ref> பேருந்து நிலையங்கள் கட்ட அரசு பரிசீலனை செய்து வருகிறது.</item></list>
<p>நகரில் மக்கள்தொகைக்கும் வாகனத்தொகைக்கும் உள்ள வீதம் மிகக் கூடுதலானது. 1921 ஆம் ஆண்டு நகரப் பேருந்துகள் இயக்கப்பட்டன. நகரின் பெரும்பான்மையான இடங்களுக்கும் புறநகரில் உள்ள கிராமங்களுக்கும் இச்சேவைகள் மிகுந்த பயனளிக்கின்றன. மாநிலப் போக்குவரத்தின் கோவை கோட்டத்தின் உள்ளூர்ப் பேருந்துகள் 500 பேருந்துகளைக் கொண்டு 119 வழித்தடங்களில் சேவை வழங்குகின்றன.<ref target="https://ta.wikipedia.org/wiki/முதற்_பக்கம்#cite_note-33">[33]</ref> 800 நகரப்பேருந்துகள் 228 வழித்தடங்களில் சேவை புரிகின்றன.<ref target="https://ta.wikipedia.org/wiki/முதற்_பக்கம்#cite_note-34">[34]</ref></p>
<p>கோவை நகரில் <ref target="https://ta.wikipedia.org/wiki/ஆட்டோ_ரிக்சா">மூன்று சக்கர தானிக்கள்</ref> சேவை புரிகின்றன. புதிதாக இயக்கப்படும் விளி வாடகையுந்துகள் இதனால் பரவலாக விரும்பப்படுகின்றன.</p>
<p>சத்தியமங்கலம், திருச்சிராப்பள்ளி, மேட்டுப்பாளையம் சாலைகளை இணைக்கும் அரைவட்ட சாலை அமைக்கப்படும் என்றும், வண்டிகளுக்காகப் பல்லடுக்கு நிறுத்தும் வசதியைக் காந்திபுரம், டவுன் ஹால் அடங்களான மூன்று இடங்களில் 80 கோடி ரூபாய் மதிப்பில் அமைக்கப்படும் என்றும், "ஒருங்கிணைந்த பேருந்து நிலையம்" வெள்ளளூரில் 125 கோடி ரூபாய் மதிப்பில் அமைக்கப்படுமென, மறைந்த முதலமைச்சர் <ref target="https://ta.wikipedia.org/wiki/ஜெ._ஜெயலலிதா">ஜெயலலிதா</ref> அறிவித்தார். மேலும் கோவை மாநகராட்சியில் மொத்தம் 12 பேருந்து நிலையங்கள் இருப்பது குறிப்பிடத்தக்கது.<ref target="https://ta.wikipedia.org/wiki/முதற்_பக்கம்#cite_note-35">[35]</ref></p>
தொடர் வண்டி
<figure><caption>கோயம்புத்தூர் தொடர்வண்டி நிலையத்தின் முன்புறத் தோற்றம்</caption></figure>
<p>கோயம்புத்தூருக்குத் <ref target="https://ta.wikipedia.org/wiki/தொடர்வண்டி">தொடர்வண்டி</ref> சேவை 1872 ஆம் ஆண்டில் தொடங்கியது. அப்போது <ref target="https://ta.wikipedia.org/wiki/போத்தனூர்">போத்தனூர்</ref> – <ref target="https://ta.wikipedia.org/wiki/சென்னை">சென்னை</ref> இருப்புப் பாதை போடப்பட்டது. அகலப்பாதை தொடர்வண்டிகள் கோவையைத் தமிழ்நாட்டின் பல நகரங்கள் மற்றும் இந்தியாவின் முதன்மை நகரங்களுடன் இணைக்கிறது. போத்தனூருக்கும் <ref target="https://ta.wikipedia.org/wiki/திண்டுக்கல்">திண்டுக்கல்லுக்கும்</ref> இடையே இருந்த மீட்டர்பாதை இருப்புப் பாதை, மே 2009 முதல் மூடப்பட்டு, பாட்டை மாற்றப்படுகிறது. <ref target="https://ta.wikipedia.org/wiki/தென்னக_இரயில்வே">தென்னக இரயில்வேயின்</ref> மிகக் கூடுதலான வருவாய் ஈட்டும் தொடர்வண்டி நிலையமாகக் <ref target="https://ta.wikipedia.org/wiki/கோயம்புத்தூர்_சந்திப்பு">கோயம்புத்தூர் சந்திப்பு</ref> உள்ளது. சேலம் கோட்டத்தின் வருவாயில் 42.17% இந்த நிலையம் பங்களிக்கிறது. கோவை வடக்கு சந்திப்பு மற்றும் இருகூர், பிற முக்கிய தொடர்வண்டிச் சந்திப்புகளாகும்.</p>
வான்வழி
<figure><caption>கோவை பன்னாட்டு வானூர்தி நிலையம்</caption></figure>
<p>கோயம்புத்தூர் நகரத்திற்கு இரு வானூர்தி நிலையங்கள் உள்ளன: நகரிலிருந்து 11 கி.மீ. தொலைவில் <ref target="https://ta.wikipedia.org/wiki/பீளமேடு">பீளமேட்டில்</ref> உள்ள <ref target="https://ta.wikipedia.org/wiki/கோயம்புத்தூர்_பன்னாட்டு_வானூர்தி_நிலையம்">கோவை பன்னாட்டு வானூர்தி நிலையம்</ref> மற்றும் 15 கி.மீ. தொலைவில் உள்ள இந்திய வான்படையின் <ref target="https://ta.wikipedia.org/wiki/சூலூர்">சூலூர்</ref> வான்தளம். கோவை பன்னாட்டு வானூர்தி நிலையத்திலிருந்து <ref target="https://ta.wikipedia.org/wiki/இந்தியா">இந்தியாவின்</ref> முதன்மையான நகரங்களுக்கு உள்நாட்டு சேவைகளும் <ref target="https://ta.wikipedia.org/wiki/சார்ஜா">சார்ஜா</ref>, <ref target="https://ta.wikipedia.org/wiki/சிங்கப்பூர்">சிங்கப்பூர்</ref> போன்ற நகரங்களுக்கு வெளிநாட்டுச் சேவைகளும் இயக்கப்படுகின்றன. கோவை வானூர்தி நிலையத்தின் ஓடுபாதை விரிவாக்கப்பணிகள் நிறைவடையும் நிலையில் உள்ளது. இதன் நீளம் 9,760 அடிகள் (2,970m)  747 SP, A 330, 747-300B, 747-300 ER, 747-400  மற்றும்  747-200 போன்ற "வயிறு அகல" பெரிய ஜெட் இரக விமானங்களை  இயக்க வசதி அளிக்கும்.<ref target="https://ta.wikipedia.org/wiki/முதற்_பக்கம்#cite_note-36">[36]</ref></p>
கல்வி
<p>தமிழ்நாட்டின் கல்வி வளர்ச்சியில் கோவையின் பங்கு முக்கியமானது. 1867 ஆம் ஆண்டு நடந்த முதல் தமிழ்நாடு உயர்நிலைப்பள்ளி இறுதித் தேர்வில் (SSLC) கோவை மாணவர்கள் பங்கேற்றுள்ளனர். இங்குள்ள <ref target="https://ta.wikipedia.org/wiki/அரசு_கலைக்கல்லூரி,_கோவை">அரசு கலைக்கல்லூரி</ref> மிகப் பழமையான (1875–76) கல்லூரிகளில் ஒன்றாகும். இன்று கோயம்புத்தூரில் 24க்கும் மேலான பொறியியல் கல்லூரிகள், இரு மருத்துவக் கல்லூரிகள், வான்படை நிர்வாகக் கல்லூரி, 75க்கும் மேலான கலை மற்றும் அறிவியல் கல்லூரிகள், ஆறு பல்கலைக்கழகங்கள்  41,000க்கும் கூடுதலான மாணவர்களைக் கொண்டியங்குகின்றன.</p>
<p>மிகப் பழமையான பள்ளிகளாகத் தென்னிந்தியத் திருச்சபை (C.S.I.) ஆண்கள் உயர்நிலைப்பள்ளி (1831), ஸ்டேன்ஸ் உயர்நிலைப்பள்ளி (1862), புனித பிரான்சிஸ் ஆங்கிலோ இந்தியப் பெண்கள் உயர்நிலைப்பள்ளி (1880), பீளமேடு சர்வஜன உயர்நிலைப்பள்ளி (1910), சபர்பன் உயர்நிலைப்பள்ளி (1917) ஆகியவை உள்ளன.</p>
<p>வேளாண் துறையில் நாட்டில் அமைந்த முதல் ஒருசில கல்விக்கூடங்களில் கோவை வேளாண் கல்லூரி ஒன்று. அதன் வளர்ச்சி இன்று <ref target="https://ta.wikipedia.org/wiki/தமிழ்நாடு_வேளாண்மைப்_பல்கலைக்கழகம்">தமிழ்நாடு வேளாண்மைப் பல்கலைக்கழகமாகப்</ref> பரிணமித்துள்ளது. உடன் கரும்பு (<hi rend="italic">Sugarcane Breeding Institute</hi>) மற்றும் பருத்தி (<hi rend="italic">Central Institute of Cotton Research</hi>) ஆராய்ச்சி நிலையங்களும் நிறுவப்பட்டுள்ளன.</p>
<p>பொறியியல் கல்வியிலும் 1945 ஆம் ஆண்டு <ref target="https://ta.wikipedia.org/wiki/கோபால்சாமி_துரைசாமி_நாயுடு">ஜி. டி. நாயுடு</ref> முதல் பொறியியல் கல்வி வழங்கும்  ஹோப் கல்லூரியைத் துவக்கினார். இதுவே பின்னாளில் <ref target="https://ta.wikipedia.org/wiki/அரசினர்_தொழிற்நுட்ப_கல்லூரி,_கோவை">அரசினர் தொழிற்நுட்ப கல்லூரியாக</ref> உருவெடுத்தது. 1950களில் நிறுவப்பட்ட <ref target="https://ta.wikipedia.org/wiki/பூ._சா._கோ._தொழில்நுட்பக்_கல்லூரி">பூ.சா.கோ. தொழில்நுட்பக் கல்லூரி</ref> மற்றும் <ref target="https://ta.wikipedia.org/wiki/கோவை_தொழில்நுட்பக்_கல்லூரி">கோவை தொழிற்நுட்பக் கழகம்</ref> (C.I.T) முன்னோடிகளாக அமைந்து இப்பகுதியின் தொழில் வளர்ச்சிக்கும் தமிழக/இந்திய தொழில் முன்னேற்றத்திற்கும் உறுதுணையாக உள்ளன. 1986 ஆம் ஆண்டு <ref target="https://ta.wikipedia.org/wiki/காருண்யா_பல்கலைக்கழகம்">காருண்யா பல்கலைக்கழகம்</ref> துவக்கப்பட்டது.</p>
<p><ref target="https://ta.wikipedia.org/wiki/தி._சு._அவிநாசிலிங்கம்_செட்டியார்">தி.சு.அவிநாசிலிங்கம்</ref> மற்றும் இராசம்மாள் தேவதாஸ் கூட்டணியில் மகளிர் மேற்கல்விக்கு கல்லூரி நிறுவப்பட்டு இன்று <ref target="https://ta.wikipedia.org/wiki/அவிநாசிலிங்கம்_நிகர்நிலைப்_பல்கலைக்கழகம்">நிகர்நிலைப் பல்கலைக் கழகமாக</ref> வளர்ந்துள்ளது. மனையியல் பாடம் ஆரம்பிக்கப்பட்ட ஆரம்பகால வெகுசில கல்லூரிகளில் இதுவும் ஒன்று.</p>
<p>1978 ஆம் ஆண்டு <ref target="https://ta.wikipedia.org/wiki/அரசினர்_சட்டக்_கல்லூரி,_கோயம்புத்தூர்">அரசினர் சட்டக் கல்லூரி</ref> நிறுவப்பட்டு, சுற்றுவட்டாரத்தின் சட்டக்கல்வித் தேவைகளை நிறைவு செய்தது. மருத்துவக்கல்வி வழங்கக் கோவை மருத்துவக்கல்லூரி 1966 ஆம் ஆண்டு நிறுவப்பட்டது. 1987 ஆம் ஆண்டு தனியார் துறையில் <ref target="https://ta.wikipedia.org/wiki/பூ.சா.கோ._மருத்துவ_அறிவியல்_மற்றும்_ஆய்வுக்_கழகம்">பூ.சா.கோ. மருத்துவ அறிவியல் மற்றும் ஆய்வுக் கழகம்</ref> நிறுவப்பட்டது.</p>
<p>கோவையில் பல புகழ் பெற்ற பள்ளிகள், கல்லூரிகள் உள்ளன. அவற்றில் சில பட்டியலிடப்பட்டுள்ளன:</p>
பள்ளிகள்
<list type="unordered"><item>ஜி. ஆர். ஜி. பள்ளி</item>
<item>எஸ். பி. ஒ. ஏ. பள்ளி</item>
<item>கார்மல் கார்டன் பள்ளி</item>
<item>தியாகி என். ஜி. ராமசாமி நினைவு மேல்நிலைப்பள்ளி</item>
<item>அவிலா பள்ளி</item>
<item>லிஸ்யூ மேனிலைப்பள்ளி</item>
<item>பாரதி மேனிலைப்பள்ளி</item>
<item>பாரதீய வித்தியா பவன் பள்ளி</item>
<item>ஆஸ்ரம் மேனிலைப்பள்ளி</item>
<item>ஸ்ரீ நாராயண மிஷன் மேனிலைப்பள்ளி</item>
<item>சிந்தி வித்யாலயா பதின்ம மேல்நிலைப்பள்ளி</item>
<item>வித்யா நிகேதன் பதின்ம மேனிலைப்பள்ளி.</item>
<item>வித்யா நிகேதன் பப்ளிக் பள்ளி.</item>
<item>பி. எஸ். ஜி. பப்ளிக் பள்ளி.</item>
<item>விமானப்படை பள்ளி</item>
<item>ஸ்டேன்ஸ் பள்ளி</item>
<item>கேம்ஃபோர்டு பன்னாட்டுப் பள்ளி</item>
<item>டிரினிட்டி பதின்ம மேனிலைப்பள்ளி</item>
<item>தேசிய மாதிரிப் பள்ளி</item>
<item>கதிரி ஆலை மேல்நிலைப்பள்ளி</item>
<item>இராசலக்குமி உயர்நிலைப்பள்ளி</item>
<item>தூய காணிக்கையன்னை மகளிர் மேல்நிலைப்பள்ளி</item>
<item>ஆர். கே. ஸ்ரீரங்கம்மாள் மேல்நிலைப்பள்ளி</item>
<item>சி. எஸ். ஐ. ஆண்கள் மேல்நிலைப்பள்ளி</item>
<item>புனித அந்தோணியார் உயர்நிலைப்பள்ளி</item>
<item>கௌமாரம் சுசீலா பன்னாட்டு உறைவிடப் பள்ளி</item></list>
கல்லூரிகள்
<list type="unordered"><item>அண்ணா பல்கலைக்கழகம்</item>
<item>கோவை தொழில்நுட்பக் கல்லூரி</item>
<item>கோயம்புத்தூர் மெரைன் கல்லூரி</item>
<item>கிருஷ்ணா கல்லூரி</item>
<item>தவத்திரு சாந்தலிங்க அடிகளார் கலை அறிவியல் தமிழ்க்கல்லூரி</item>
<item>குமரகுரு பொறியியல் கல்லூரி</item>
<item>சி. பி. எம். கல்லூரி</item>
<item>கொங்குநாடு கலை மற்றும் அறிவியல் கல்லூரி</item>
<item>ஸ்ரீ ராமகிருஷ்ண மிஷன் வித்யாலயா கலை மற்றும் அறிவியல் கல்லூரி</item>
<item>ஸ்ரீ நாராயண குரு கல்லூரி</item>
<item>அரசு கலை கல்லூரி</item>
<item>கலைஞர் கருணாநிதி இன்ஸ்ட்டிடியூட் ஆஃப் டெக்னாலஜி</item>
<item>கோவை கலைமகள் கலை மற்றும் அறிவியல் கல்லூரி</item>
<item>கே. எஸ். ஜி. கலை மற்றும் அறிவியல் கல்லூரி</item>
<item>ஸ்ரீ ராமலிங்க சௌடாம்பிகை அறிவியல் மற்றும் வணிகவியல் கல்லூரி</item>
<item>கற்பகம் கலை மற்றும் அறிவியல் கல்லூரி / கற்பகம் இன்ஸ்ட்டிடியூட் ஆஃப் டெக்னாலஜி / கற்பகம் மருத்துவக்கல்லூரி</item>
<item>பூ. சா. கோ. கலை மற்றும் அறிவியல் கல்லூரி</item>
<item>ரத்தினம் கலை மற்றும் அறிவியல் கல்லூரி</item></list>
விளையாட்டு மற்றும் பொழுதுபோக்கு
<figure><caption><ref target="https://ta.wikipedia.org/wiki/கரி_தானுந்து_விரைவுச்சாலை">கரி தானுந்து விரைவுச்சாலையில்</ref> ஓர் தானுந்து ஓட்டப்போட்டி</caption></figure>
<p><ref target="https://ta.wikipedia.org/wiki/தானுந்து_விளையாட்டுக்கள்">தானுந்து விளையாட்டுக்கள்</ref> நகரத்தின் முதன்மை இடம்பெற்ற விளையாட்டாக விளங்குகிறது. கோவையை "இந்தியாவின் தானுந்து விளையாட்டுப்போட்டித் தலைநகரம்" என்றும் "இந்திய தானுந்துவிளையாட்டு புறக்கடை" என்றும் விளிப்பர்.<ref target="https://ta.wikipedia.org/wiki/முதற்_பக்கம்#cite_note-37">[37]</ref> கோவையின் தொழிலதிபர்கள் சிலர், <ref target="https://ta.wikipedia.org/wiki/சுந்தரம்_கரிவரதன்">கரிவரதன்</ref> போன்றோர், தங்கள் தானுந்து வடிவமைப்பை மாற்றுவதில் ஈடுபாடு கொண்டு பின்னர் தானுந்துப் பந்தயங்களில் பங்கெடுத்தனர். அவர்களது ஆர்வத்தினால் கோவையை நாட்டின் தானுந்துப் பந்தய மையமாக ஆக்கினர். நகரத்தில் பார்முலா 3 பகுப்பைச் சேர்ந்த பந்தயச்சாலையும் மூன்று கோகார்ட் பந்தயச் சாலைகளும் உள்ளன.  <ref target="https://ta.wikipedia.org/wiki/பார்முலா_பந்தயங்கள்">பார்முலா பந்தயம்</ref>, <ref target="https://ta.wikipedia.org/wiki/விசையுந்துப்_பந்தயம்">விசையுந்துப் பந்தயம்</ref>, <ref target="https://ta.wikipedia.org/wiki/கார்ட்டு_பந்தயம்">கார்ட்டு பந்தயம்</ref> ஆகியவற்றிற்கு தேசிய சாதனைப் பந்தயங்கள், இங்குள்ள <ref target="https://ta.wikipedia.org/wiki/கரி_தானுந்து_விரைவுச்சாலை">கரி தானுந்து விரைவுச்சாலையில்</ref> நடைபெறுகின்றன.<ref target="https://ta.wikipedia.org/wiki/முதற்_பக்கம்#cite_note-38">[38]</ref> நெடுஞ்சாலைப் பந்தயங்களிலும், கோவை அணிகள் முதன்மை வகிக்கின்றன. <ref target="https://ta.wikipedia.org/wiki/பார்முலா_1">பார்முலா ஒன்று</ref>  பந்தயத்தில் 2005 ஆம் ஆண்டு பங்கெடுத்த கோவையின் <ref target="https://ta.wikipedia.org/wiki/நாராயண்_கார்த்திகேயன்">நாராயண் கார்த்திகேயன்</ref>  இவ்விளையாட்டில் பங்கெடுத்த முதல் இந்தியர். தொன்மையான தானுந்துகளைச் சேகரிப்பதும் கோவை தொழிலதிபர்களின் பொழுதுபோக்காகும்.</p>
<p>நேரு விளையாட்டரங்கம் <ref target="https://ta.wikipedia.org/wiki/கால்பந்து">கால்பந்து</ref> போட்டிகளுக்காகக் கட்டப்பட்ட போதும் இங்கு தடகள விளையாட்டுகளும் நடத்தப்படுகின்றன. தற்போது செயற்கை தடங்களுடன் நடுவில் கொரிய புல்தளம் அமைக்கப்பட்டுள்ளது.<ref target="https://ta.wikipedia.org/wiki/முதற்_பக்கம்#cite_note-39">[39]</ref> தவிர பல விளையாட்டு மன்றங்களும் உள்ளன. புகழ்பெற்ற <ref target="https://ta.wikipedia.org/wiki/டென்னிஸ்">டென்னிஸ்</ref>  வீராங்கனை <ref target="https://ta.wikipedia.org/wiki/நிருபமா_வைத்தியநாதன்">நிருபமா வைத்தியநாதன்</ref> கோவையைச் சேர்ந்தவர்.<ref target="https://ta.wikipedia.org/wiki/முதற்_பக்கம்#cite_note-40">[40]</ref> கோயம்புத்தூர் குழிப்பந்தாட்ட மன்றம் <ref target="https://ta.wikipedia.org/wiki/முதற்_பக்கம்#cite_note-41">[41]</ref> 18 குழிகள் கொண்ட மைதானத்தைக் கொண்டுள்ளது. நூறு ஆண்டுகள் பழமை வாய்ந்த கோயம்புத்தூர் காஸ்மாபாலிட்டன் மன்றம்,<ref target="https://ta.wikipedia.org/wiki/முதற்_பக்கம்#cite_note-42">[42]</ref> இந்தியர்களுக்கு மட்டுமே உறுப்பினராக உரிமை வழங்கியது.</p>
முக்கிய இடங்கள்
<list type="unordered"><item><ref target="https://ta.wikipedia.org/wiki/கோவைக்_குற்றாலம்">கோவைக் குற்றாலம்</ref>: கோவையிலிருந்து 37 கி.மீ. தொலைவில் மரங்கள் அடர்ந்த வனப்பகுதியில், <ref target="https://ta.wikipedia.org/wiki/சிறுவாணி_ஆறு">சிறுவாணி ஆற்றில்</ref> அமைந்துள்ளது. வனப்பகுதி என்பதால் மாலை 5 மணிக்கு மேல் அனுமதிக்கப்படுவதில்லை.</item>
<item>வ. உ. சி. பூங்கா: <ref target="https://ta.wikipedia.org/wiki/வ._உ._சிதம்பரனார்">வ. உ. சிதம்பரனார்</ref> நினைவாக அமைக்கப்பட்ட பூங்கா. சிறு மிருகக்காட்சி சாலை, சிறுவர் ரயில், சிறுவர் விளையாட்டுக் கருவிகள் ஆகியவை உள்ளன. அருகில் உள்ள விளையாட்டரங்கில் நடக்கும் கால்பந்து போட்டிகளும் அரசியல் மற்றும் கலைநிகழ்ச்சிகளும் கோவையின் உயிரோட்டமாக விளங்குகின்றன.</item></list>
கோவில்கள்
<list type="unordered"><item><ref target="https://ta.wikipedia.org/wiki/பேரூர்_பட்டீசுவரர்_கோயில்">பேரூர் பட்டீசுவரர் கோயில்</ref></item>
<item><ref target="https://ta.wikipedia.org/wiki/மருதமலை_முருகன்_கோயில்">மருதமலை முருகன் கோயில்</ref></item>
<item><ref target="https://ta.wikipedia.org/wiki/ஈச்சனாரி_விநாயகர்_கோவில்">ஈச்சனாரி விநாயகர் கோவில்</ref></item>
<item><ref target="https://ta.wikipedia.org/wiki/கோனியம்மன்_கோயில்">கோனியம்மன் கோயில்</ref></item>
<item><ref target="https://ta.wikipedia.org/wiki/லோக_நாயக_சனீசுவரன்_கோயில்">லோக நாயக சனீசுவரன் கோயில்</ref></item>
<item>ஸ்ரீ வாசவி கன்னிகா பரமேஸ்வரி அம்மன் கோவில்</item>
<item><ref target="https://ta.wikipedia.org/wiki/அனுபாவி_முருகன்_கோவில்">அனுபாவி முருகன் கோவில்</ref></item></list>
அருகில் உள்ள சுற்றுலாத் தலங்கள்
<list type="unordered"><item><ref target="https://ta.wikipedia.org/wiki/ஊட்டி">ஊட்டி</ref> – (90 கி.மீ. வடமேற்கு): மிகப் புகழ்பெற்ற மலை வாழிடம் ஆகும்.</item>
<item><ref target="https://ta.wikipedia.org/wiki/குன்னூர்">குன்னூர்</ref>: ஊட்டி செல்லும் வழியில் உள்ள மலை வாழிடம். இங்குள்ள சிம்ஸ் பூங்கா புகழ்பெற்றது.</item>
<item><ref target="https://ta.wikipedia.org/wiki/முதுமலை_வனவிலங்கு_காப்பகம்">முதுமலை வனவிலங்கு காப்பகம்</ref>: ஊட்டி வழியாகத் தமிழக எல்லையில் உள்ள பெரிய சரணாலயம் இதுவாகும்.</item>
<item><ref target="https://ta.wikipedia.org/wiki/மலம்புழா_அணை">மலம்புழா அணை</ref>: <ref target="https://ta.wikipedia.org/wiki/பாலக்காடு">பாலக்காடு</ref> அருகில் உள்ளது.</item>
<item><ref target="https://ta.wikipedia.org/wiki/ஆனைமலை">ஆனைமலை</ref>: பொள்ளாச்சி சாலையில் 63 கி.மீ தொலைவில் உள்ளது.</item>
<item><ref target="https://ta.wikipedia.org/wiki/பழனி">பழனி</ref> – (100 கி.மீ., தெற்கு): குன்றின் மீதமைந்த <ref target="https://ta.wikipedia.org/wiki/முருகன்">முருகன்</ref> கோவில். ஆறு படை வீடுகளில் ஒன்று.</item>
<item><ref target="https://ta.wikipedia.org/wiki/அமராவதி_அணை">அமராவதி அணை</ref>: முதலைப் பண்ணை</item>
<item><ref target="https://ta.wikipedia.org/wiki/திருமூர்த்தி_அணை">திருமூர்த்தி அணை</ref>:பஞ்சலிங்கம் அருவி</item>
<item><ref target="https://ta.wikipedia.org/wiki/ஆழியாறு_அணை">ஆழியாறு அணை</ref>: குரங்கு அருவி</item>
<item><ref target="https://ta.wikipedia.org/wiki/இந்திரா_காந்தி_வனவிலங்கு_உய்வகம்_மற்றும்_தேசியப்பூங்கா">டாப் ஸ்லிப்</ref> (இந்திரா காந்தி வன விலங்கு சரணாலயம்)</item>
<item><ref target="https://ta.wikipedia.org/wiki/வால்பாறை">வால்பாறை</ref> நல்ல மலை வாழிடம்</item>
<item><ref target="https://ta.wikipedia.org/wiki/கோவைக்_குற்றாலம்">கோவைக் குற்றாலம்</ref> - கோவையிலிருந்து, சிறுவாணி செல்லும் வழியில் உள்ள ஓர் அருவி ஆகும்.</item></list>
வானிலை
<p>கோயம்புத்தூரின் <ref target="https://ta.wikipedia.org/wiki/வானிலை">வானிலை</ref> மிகவும் புகழ் பெற்றது. உடலுக்கு இதமான, குளிர்ச்சியான, பிற தென்னிந்திய நகரங்களைப் போன்று கூடுதல் வெப்பமில்லாத வானிலையாகும். <ref target="https://ta.wikipedia.org/wiki/மேற்குத்_தொடர்ச்சி_மலை">மேற்குத் தொடர்ச்சி மலையின்</ref> அடிவாரத்தில் அமைந்துள்ள இந்நகரம் கடல்மட்டத்திற்கு 398 மீட்டர் உயரத்தில் உள்ளது. வேனிற்காலத்திலும், குளிர்காலத்திலும் <ref target="https://ta.wikipedia.org/wiki/வெப்பநிலை">வெப்பநிலை</ref> 35°C முதல் 18°வரை உள்ளது.<ref target="https://ta.wikipedia.org/wiki/முதற்_பக்கம்#cite_note-SHB002-43">[43]</ref> மிகக் கூடுதலாகப் பதியப்பட்ட வெப்பநிலை 41°C மற்றும் மிகக்குறைந்த அளவு வெப்பம் 12°C.<ref target="https://ta.wikipedia.org/wiki/முதற்_பக்கம்#cite_note-44">[44]</ref></p>
<p><ref target="https://ta.wikipedia.org/wiki/பாலக்காட்டு_கணவாய்">பாலக்காட்டுக் கணவாயின்</ref> பயனாக மாவட்டத்தின் பெரும்பகுதி <ref target="https://ta.wikipedia.org/wiki/சூன்">சூன்</ref> முதல் <ref target="https://ta.wikipedia.org/wiki/ஆகத்து">ஆகத்து</ref> வரை <ref target="https://ta.wikipedia.org/wiki/தென்மேற்கு_பருவப்_பெயர்ச்சிக்_காற்று">தென்மேற்குப் பருவ மழையைப்</ref> பெறுகிறது. சற்றே வெப்பமான <ref target="https://ta.wikipedia.org/wiki/செப்டம்பர்">செப்டம்பரை</ref> அடுத்து <ref target="https://ta.wikipedia.org/wiki/அக்டோபர்">அக்டோபரில்</ref> <ref target="https://ta.wikipedia.org/wiki/வடகிழக்குப்_பருவமழை">வடகிழக்குப் பருவமழை</ref> துவங்குகிறது. இதனால் <ref target="https://ta.wikipedia.org/wiki/அக்டோபர்">அக்டோபர்</ref>, <ref target="https://ta.wikipedia.org/wiki/நவம்பர்">நவம்பர்</ref> மாதங்களில் இம்மாவட்டம் மழை பெறுகிறது. ஆண்டுக்கு ஏறத்தாழ 700 மி.மீ. மழை பெறுகிறது.<ref target="https://ta.wikipedia.org/wiki/முதற்_பக்கம்#cite_note-SHB002-43">[43]</ref> நகரின் ஆண்டுமுழுவதற்குமான நீர்த்தேவைகளை எதிர்கொள்ள இந்த மழையளவு போதுமானதாக இல்லாதிருப்பினும், <ref target="https://ta.wikipedia.org/wiki/சிறுவாணி_ஆறு">சிறுவாணி</ref>, அத்திக்கடவு போன்ற குடிநீர்த் திட்டங்கள் நகரின் குடிநீத் தேவைகளைப் பூர்த்தி செய்கின்றன.</p>
<p>பெரும்பாலும் இம்மாவட்டத்தின் பெரும்பகுதி <ref target="https://ta.wikipedia.org/wiki/கரிசல்_மண்">கரிசல் மண்ணாக</ref> இருப்பதால் <ref target="https://ta.wikipedia.org/wiki/பருத்தி">பருத்தி</ref> விளைச்சலுக்கு மிகவும் ஏற்றதாக விளங்குகிறது. கோவை 1900 ஆம் ஆண்டு <ref target="https://ta.wikipedia.org/wiki/ரிக்டர்">ரிக்டர்</ref> அளவில் 6.0 கொண்ட <ref target="https://ta.wikipedia.org/wiki/நிலநடுக்கம்">நிலநடுக்கம்</ref> ஏற்பட்ட நிலையில் நிலநடுக்க வகைப்படுத்தலில் III/IV வகுப்பில் உள்ளது.<ref target="https://ta.wikipedia.org/wiki/முதற்_பக்கம்#cite_note-45">[45]</ref> கோவை மாவட்டத்தில் ஆனைக்கட்டியில் <hi rend="bold">சலீம் அலி பறவையியல் மற்றும் இயற்கையியல் மையம்</hi> அமைந்துள்ளது.</p>

இதனையும் காண்க
<list type="unordered"><item><ref target="https://ta.wikipedia.org/wiki/கோவை_மாவட்டம்">கோவை மாவட்டம்</ref></item>
<item><ref target="https://ta.wikipedia.org/wiki/கோயம்புத்தூர்_பன்னாட்டு_வானூர்தி_நிலையம்">கோயம்புத்தூர் பன்னாட்டு வானூர்தி நிலையம்</ref></item>
<item><ref target="https://ta.wikipedia.org/wiki/கோயம்புத்தூர்_மாநகராட்சி">கோயம்புத்தூர் பெருநகர மாநகராட்சி</ref></item>
<item><ref target="https://ta.wikipedia.org/wiki/கொங்கு_நாடு">கொங்கு நாடு</ref></item>
<item><ref target="https://ta.wikipedia.org/wiki/கோயம்புத்தூர்_சந்திப்பு_தொடருந்து_நிலையம்">கோயம்புத்தூர் சந்திப்பு தொடருந்து நிலையம்</ref></item>
<item><ref target="https://ta.wikipedia.org/wiki/தமிழ்நாடு_அரசுப்_போக்குவரத்துக்_கழகம்,_கோவை">தமிழ்நாடு அரசுப் போக்குவரத்துக் கழகம், கோவை</ref></item></list>


இவற்றையும் பார்க்கவும்
<list type="unordered"><item><ref target="https://ta.wikipedia.org/wiki/1998_கோயம்புத்தூர்_குண்டுவெடிப்புகள்">1998 கோயம்புத்தூர் குண்டுவெடிப்புகள்</ref></item></list>
வெளி இணைப்புகள்

<list type="unordered"><item><ref target="http://www.coimbatore.tn.nic.in/">அதிகாரப்பூர்வ இணயத்தளம்</ref> <ref target="https://web.archive.org/web/20050830025750/http://www.coimbatore.tn.nic.in/">பரணிடப்பட்டது</ref> 2005-08-30 at the <ref target="https://ta.wikipedia.org/wiki/வந்தவழி_இயந்திரம்">வந்தவழி இயந்திரம்</ref></item>
<item><ref target="http://www.lotusnews.tv/index.php">கோயம்புத்தூரைத் தலைமையகமாகக் கொண்டு இயங்கும் தொலைக்காட்சி</ref> <ref target="https://web.archive.org/web/20121113191155/http://www.lotusnews.tv/index.php">பரணிடப்பட்டது</ref> 2012-11-13 at the <ref target="https://ta.wikipedia.org/wiki/வந்தவழி_இயந்திரம்">வந்தவழி இயந்திரம்</ref></item></list>
</text></body></html>