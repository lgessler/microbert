Σωσίας 
Οὗτος τί πάσχεις ὦ κακόδαιμον Ξανθία ; 
Ξανθίας φυλακὴν καταλύειν νυκτερινὴν διδάσκομαι . 
Σωσίας κακὸν ἆρα ταῖς πλευραῖς τι προὐφείλεις μέγα . 
ἆρ’ οἶσθά γ’ οἷον κνώδαλον φυλάττομεν ; 
Ξανθίας οἶδ’ , ἀλλ’ ἐπιθυμῶ σμικρὸν ἀπομερμηρίσαι . 
Σωσίας σὺ δ’ οὖν παρακινδύνεῡ , ἐπεὶ καὐτοῦ γ’ ἐμοῦ κατὰ τοῖν κόραιν ὕπνου τι καταχεῖται γλυκύ . 
Ξανθίας ἀλλ’ ἦ παραφρονεῖς ἐτεὸν ἢ κορυβαντιᾷς ; 
Σωσίας οὔκ , ἀλλ’ ὕπνος μ’ ἔχει τις ἐκ Σαβαζίου . 
Ξανθίας τὸν αὐτὸν ἄρ’ ἐμοὶ βουκολεῖς Σαβάζιον . 
κἀμοὶ γὰρ ἀρτίως ἐπεστρατεύσατο 
Μῆδός τις ἐπὶ τὰ βλέφαρα νυστακτὴς ὕπνος · 
καὶ δῆτ’ ὄναρ θαυμαστὸν εἶδον ἀρτίως . 
Σωσίας κἄγωγ’ ἀληθῶς οἷον οὐδεπώποτε . 
ἀτὰρ σὺ λέξον πρότερος . 
Ξανθίας ἐδόκουν αἰετὸν καταπτόμενον ἐς τὴν ἀγορὰν μέγαν πάνυ ἀναρπάσαντα τοῖς ὄνυξιν ἀσπίδα φέρειν ἐπίχαλκον ἀνεκὰς ἐς τὸν οὐρανόν , κἄπειτα ταύτην ἀποβαλεῖν Κλεώνυμον . 
Σωσίας οὐδὲν ἄρα γρίφου διαφέρει Κλεώνυμος . 
Ξανθίας πῶς δή ; 
Σωσίας προσερεῖ τις τοῖσι συμπόταις , λέγων 
‘τί ταὐτὸν ἐν γῇ τ’ ἀπέβαλεν κἀν οὐρανῷ κἀν τῇ θαλάττῃ θηρίον τὴν ἀσπίδα ; ’ 
Ξανθίας οἴμοι τί δῆτά μοι κακὸν γενήσεται ἰδόντι τοιοῦτον ἐνύπνιον ; 
Σωσίας μὴ φροντίσῃς . 
οὐδὲν γὰρ ἔσται δεινὸν οὐ μὰ τοὺς θεούς . 
Ξανθίας δεινόν γέ ποὔστ’ ἄνθρωπος ἀποβαλὼν ὅπλα . 
ἀτὰρ σὺ τὸ σὸν αὖ λέξον . 
Σωσίας ἀλλ’ ἐστὶν μέγα . 
περὶ τῆς πόλεως γάρ ἐστι τοῦ σκάφους ὅλου . 
Ξανθίας λέγε νυν ἀνύσας τι τὴν τρόπιν τοῦ πράγματος . 
Σωσίας ἔδοξέ μοι περὶ πρῶτον ὕπνον ἐν τῇ πυκνὶ ἐκκλησιάζειν πρόβατα συγκαθήμενα , βακτηρίας ἔχοντα καὶ τριβώνια · 
κἄπειτα τούτοις τοῖς προβάτοισι μοὐδόκει δημηγορεῖν φάλαινα πανδοκεύτρια , ἔχουσα φωνὴν ἐμπεπρησμένης ὑός . 
Ξανθίας αἰβοῖ . 
Σωσίας τί ἔστι ; 
Ξανθίας παῦε παῦε , μὴ λέγε · 
ὄζει κάκιστον τοὐνύπνιον βύρσης σαπρᾶς . 
Σωσίας εἶθ’ ἡ μιαρὰ φάλαιν’ ἔχουσα τρυτάνην ἵστη βόειον δημόν . 
Ξανθίας οἴμοι δείλαιος · 
τὸν δῆμον ἡμῶν βούλεται διιστάναι . 
Σωσίας ἐδόκει δέ μοι Θέωρος αὐτῆς πλησίον χαμαὶ καθῆσθαι τὴν κεφαλὴν κόρακος ἔχων . 
εἶτ’ Ἀλκιβιάδης εἶπε πρός με τραυλίσας , 
“ὁλᾷς ; 
Θέωλος τὴν κεφαλὴν κόλακος ἔχει.” 
Ξανθίας ὀρθῶς γε τοῦτ’ Ἀλκιβιάδης ἐτραύλισεν . 
Σωσίας οὔκουν ἐκεῖν’ ἀλλόκοτον , ὁ Θέωρος κόραξ γιγνόμενος ; 
Ξανθίας ἥκιστ’ , ἀλλ’ ἄριστον . 
Σωσίας πῶς ; 
Ξανθίας ὅπως ; 
ἄνθρωπος ὢν εἶτ’ ἐγένετ’ ἐξαίφνης κόραξ · 
οὔκουν ἐναργὲς τοῦτο συμβαλεῖν , ὅτι ἀρθεὶς ἀφ’ ἡμῶν ἐς κόρακας οἰχήσεται ; 
Σωσίας εἶτ’ οὐκ ἐγὼ δοὺς δύ’ ὀβολὼ μισθώσομαι οὕτως ὑποκρινόμενον σοφῶς ὀνείρατα ; 
Ξανθίας φέρε νυν κατείπω τοῖς θεαταῖς τὸν λόγον , ὀλίγ’ ἄτθ’ ὑπειπὼν πρῶτον αὐτοῖσιν ταδί , μηδὲν παρ’ ἡμῶν προσδοκᾶν λίαν μέγα , μηδ’ αὖ γέλωτα Μεγαρόθεν κεκλεμμένον . 
ἡμῖν γὰρ οὐκ ἔστ’ οὔτε κάρῡ ἐκ φορμίδος δούλω διαρριπτοῦντε τοῖς θεωμένοις , οὔθ’ Ἡρακλῆς τὸ δεῖπνον ἐξαπατώμενος , οὐδ’ αὖθις ἀνασελγαινόμενος Εὐριπίδης · 
οὐδ’ εἰ Κλέων γ’ ἔλαμψε τῆς τύχης χάριν , αὖθις τὸν αὐτὸν ἄνδρα μυττωτεύσομεν . 
ἀλλ’ ἔστιν ἡμῖν λογίδιον γνώμην ἔχον , ὑμῶν μὲν αὐτῶν οὐχὶ δεξιώτερον , κωμῳδίας δὲ φορτικῆς σοφώτερον . 
ἔστιν γὰρ ἡμῖν δεσπότης ἐκεινοσὶ ἅνω καθεύδων , ὁ μέγας , οὑπὶ τοῦ τέγους . 
οὗτος φυλάττειν τὸν πατέρ’ ἐπέταξε νῷν , ἔνδον καθείρξας , ἵνα θύραζε μὴ ’ξίῃ . 
νόσον γὰρ ὁ πατὴρ ἀλλόκοτον αὐτοῦ νοσεῖ , ἣν οὐδ’ ἂν εἷς γνοίη ποτ’ οὐδ’ ἂν ξυμβάλοι εἰ μὴ πύθοιθ’ ἡμῶν · ἐπεὶ τοπάζετε . 
Ἀμυνίας μὲν ὁ Προνάπους φήσ’ οὑτοσὶ εἶναι φιλόκυβον αὐτόν · ἀλλ’ οὐδὲν λέγει . 
Σωσίας μὰ Δί’ , ἀλλ’ ἀφ’ αὑτοῦ τὴν νόσον τεκμαίρεται . 
Ξανθίας οὔκ , ἀλλὰ “φιλο” 
μέν ἐστιν ἀρχὴ τοῦ κακοῦ . 
ὁδὶ δέ φησι Σωσίας πρὸς Δερκύλον εἶναι φιλοπότην αὐτόν . 
Σωσίας οὐδαμῶς γ’ , ἐπεὶ αὕτη γε χρηστῶν ἐστιν ἀνδρῶν ἡ νόσος . 
Ξανθίας 
Νικόστρατος δ’ αὖ φησιν ὁ Σκαμβωνίδης εἶναι φιλοθύτην αὐτὸν ἢ φιλόξενον . 
Σωσίας μὰ τὸν κύν’ ὦ Νικόστρατ’ οὐ φιλόξενος , ἐπεὶ καταπύγων ἐστὶν ὅ γε Φιλόξενος . 
Ξανθίας ἄλλως φλυαρεῖτ’ · οὐ γὰρ ἐξευρήσετε . 
εἰ δὴ ’πιθυμεῖτ’ εἰδέναι , σιγᾶτε νῦν . 
φράσω γὰρ ἤδη τὴν νόσον τοῦ δεσπότου . 
φιληλιαστής ἐστιν ὡς οὐδεὶς ἀνήρ , ἐρᾷ τε τούτου , τοῦ δικάζειν , καὶ στένει ἢν μὴ ’πὶ τοῦ πρώτου καθίζηται ξύλου . 
ὕπνου δ’ ὁρᾷ τῆς νυκτὸς οὐδὲ πασπάλην . 
ἢν δ’ οὖν καταμύσῃ κἂν ἄχνην , ὅμως ἐκεῖ ὁ νοῦς πέτεται τὴν νύκτα περὶ τὴν κλεψύδραν . 
ὑπὸ τοῦ δὲ τὴν ψῆφόν γ’ ἔχειν εἰωθέναι τοὺς τρεῖς ξυνέχων τῶν δακτύλων ἀνίσταται , ὥσπερ λιβανωτὸν ἐπιτιθεὶς νουμηνίᾳ . 
καὶ νὴ Δί’ ἢν ἴδῃ γέ που γεγραμμένον υἱὸν Πυριλάμπους ἐν θύρᾳ Δῆμον καλόν , ἰὼν παρέγραψε πλησίον “κημὸς καλός.” τὸν ἀλεκτρυόνα δ’ , ὃς ᾖδ’ ἀφ’ ἑσπέρας , ἔφη ὄψ’ ἐξεγείρειν αὐτὸν ἀναπεπεισμένον , παρὰ τῶν ὑπευθύνων ἔχοντα χρήματα . 
εὐθὺς δ’ ἀπὸ δορπηστοῦ κέκραγεν ἐμβάδας , κἄπειτ’ ἐκεῖσ’ ἐλθὼν προκαθεύδει πρὼ| πάνυ , ὥσπερ λεπὰς προσεχόμενος τῷ κίονι . 
ὑπὸ δυσκολίας δ’ ἅπασι τιμῶν τὴν μακρὰν ὥσπερ μέλιττ’ ἢ βομβυλιὸς εἰσέρχεται ὑπὸ τοῖς ὄνυξι κηρὸν ἀναπεπλασμένος . 
ψήφων δὲ δείσας μὴ δεηθείη ποτέ , ἵν’ ἔχοι δικάζειν , αἰγιαλὸν ἔνδον τρέφει . 
τοιαῦτ’ ἀλύει · νουθετούμενος δ’ ἀεὶ μᾶλλον δικάζει . 
τοῦτον οὖν φυλάττομεν μοχλοῖσιν ἐνδήσαντες , ὡς ἂν μὴ ’ξίῃ . 
ὁ γὰρ υἱὸς αὐτοῦ τὴν νόσον βαρέως φέρει . 
καὶ πρῶτα μὲν λόγοισι παραμυθούμενος ἀνέπειθεν αὐτὸν μὴ φορεῖν τριβώνιον μηδ’ ἐξιέναι θύραζ’ , ὁ δ’ οὐκ ἐπείθετο . 
εἶτ’ αὐτὸν ἀπέλου κἀκάθαιρ’ , ὁ δ’ οὐ μάλα . 
μετὰ τοῦτ’ ἐκορυβάντιζ’ , ὁ δ’ αὐτῷ τυμπάνῳ ᾄξας ἐδίκαζεν ἐς τὸ καινὸν ἐμπεσών . 
ὅτε δῆτα ταύταις ταῖς τελεταῖς οὐκ ὠφέλει , διέπλευσεν εἰς Αἴγιναν , εἶτα ξυλλαβὼν νύκτωρ κατέκλινεν αὐτὸν εἰς Ἀσκληπιοῦ , ὁ δ’ ἀνεφάνη κνεφαῖος ἐπὶ τῇ κιγκλίδι . 
ἐντεῦθεν οὐκέτ’ αὐτὸν ἐξεφρίεμεν , ὁ δ’ ἐξεδίδρασκε διά τε τῶν ὑδρορροῶν καὶ τῶν ὀπῶν · ἡμεῖς δ’ ὅσ’ ἦν τετρημένα ἐνεβύσαμεν ῥακίοισι κἀπακτώσαμεν , ὁ δ’ ὡσπερεὶ κολοιὸς αὑτῷ παττάλους ἐνέκρουεν ἐς τὸν τοῖχον , εἶτ’ ἐξήλλετο . 
ἡμεῖς δὲ τὴν αὐλὴν ἅπασαν δικτύοις καταπετάσαντες ἐν κύκλῳ φυλάττομεν . 
ἔστιν δ’ ὄνομα τῷ μὲν γέροντι Φιλοκλέων ναὶ μὰ Δία , τῷ δ’ υἱεῖ γε τῳδὶ Βδελυκλέων , ἔχων τρόπους φρυαγμοσεμνάκους τίνας . 
Βδελυκλέων ὦ Ξανθία καὶ Σωσία , καθεύδετε ; 
Ξανθίας οἴμοι . 
Σωσίας τί ἔστι ; 
Ξανθίας 
Βδελυκλέων ἀνίσταται . 
Βδελυκλέων οὐ περιδραμεῖται σφῷν ταχέως δεῦρ’ ἅτερος ; 
ὁ γὰρ πατὴρ ἐς τὸν ἰπνὸν εἰσελήλυθε καὶ μυσπολεῖ τι καταδεδυκώς . 
ἀλλ’ ἄθρει κατὰ τῆς πυέλου τὸ τρῆμ’ ὅπως μὴ ’κδύσεται · 
σὺ δὲ τῇ θύρᾳ πρόσκεισο . 
Σωσίας ταῦτ’ ὦ δέσποτα . 
Βδελυκλέων ἄναξ Πόσειδον τί ποτ’ ἄρ’ ἡ κάπνη ψοφεῖ ; 
οὗτος τίς εἶ σύ ; 
Φιλοκλέων καπνὸς ἔγωγ’ ἐξέρχομαι . 
Βδελυκλέων καπνός ; 
φέρ’ ἴδω ξύλου τίνος σύ . 
Φιλοκλέων συκίνου . 
Βδελυκλέων νὴ τὸν Δί’ ὅσπερ γ’ ἐστὶ δριμύτατος καπνῶν . 
ἀτὰρ οὐκέτ’ ἐρρήσεις γε , ποῦ ’σθ’ ἡ τηλία ; 
δύου πάλιν · φέρ’ ἐπαναθῶ σοι καὶ ξύλον . 
ἐνταῦθά νυν ζήτει τιν’ ἀλλην μηχανήν . 
ἀτὰρ ἄθλιός γ’ εἴιμ’ ὡς ἕτερός γ’ οὐδεὶς ἀνήρ , ὅστις πατρὸς νυνὶ Καπνίου κεκλήσομαι . 
Σωσίας 
<ὅδε> 
τὴν θύραν ὠθεῖ · 
Βδελυκλέων πιέζέ νυν σφόδρα , εὖ κἀνδρικῶς · κἀγὼ γὰρ ἐνταῦθ’ ἔρχομαι . 
καὶ τῆς κατακλῇδος ἐπιμελοῦ , καὶ τοῦ μοχλοῦ φύλατθ’ ὅπως μὴ τὴν βάλανον ἐκτρώξεται . 
Φιλοκλέων τί δράσετ’ ; 
οὐκ ἐκφρήσετ’ ὦ μιαρώτατοι δικάσοντά μ’ , ἀλλ’ ἐκφεύξεται Δρακοντίδης ; 
Βδελυκλέων σὺ δὲ τοῦτο βαρέως ἂν φέροις ; 
Φιλοκλέων ὁ γὰρ θεὸς μαντευομένῳ μοὔχρησεν ἐν Δελφοῖς ποτέ , ὅταν τις ἐκφύγῃ μ’ ἀποσκλῆναι τότε . 
Βδελυκλέων 
Ἄπολλον ἀποτρόπαιε τοῦ μαντεύματος . 
Φιλοκλέων ἴθ’ ἀντιβολῶ σ’ ἔκφρες με , μὴ διαρραγῶ . 
Βδελυκλέων μὰ τὸν Ποσειδῶ Φιλοκλέων οὐδέποτέ γε . 
Φιλοκλέων διατρώξομαι τοίνυν ὀδὰξ τὸ δίκτυον . 
Βδελυκλέων ἀλλ’ οὐκ ἔχεις ὀδόντας . 
Φιλοκλέων οἴμοι δείλαιος · 
τῶς ἄν σ’ ἀποκτείναιμι ; 
πῶς ; 
δότε μοι ξίφος ὅπως τάχιστ’ , ἢ πινάκιον τιμητικόν . 
Βδελυκλέων ἅνθρωπος οὗτος μέγα τι δρασείει κακόν . 
Φιλοκλέων μὰ τὸν Δί’ οὐ δῆτ’ , ἀλλ’ ἀποδόσθαι βούλομαι τὸν ὄνον ἄγων αὐτοῖσι τοῖς κανθηλίοις · 
νουμηνία γάρ ἐστιν . 
Βδελυκλέων οὔκουν κἂν ἐγὼ αὐτὸν ἀποδοίμην δῆτ’ ἄν ; 
Φιλοκλέων οὐχ ὥσπερ γ’ ἐγώ . 
Βδελυκλέων μὰ Δί’ ἀλλ’ ἄμεινον . 
Φιλοκλέων ἀλλὰ τὸν ὄνον ἔξαγε . 
Σωσίας οἵαν πρόφασιν καθῆκεν , ὡς εἰρωνικῶς , ἵν’ αὐτὸν ἐκπέμψειας . 
Βδελυκλέων ἀλλ’ οὐκ ἔσπασεν ταύτῃ γ’ · ἐγὼ γὰρ ᾐσθόμην τεχνωμένου . 
ἀλλ’ εἰσιών μοι τὸν ὄνον ἐξάγειν δοκῶ ὅπως ἂν ὁ γέρων μηδὲ παρακύψῃ πάλιν . 
κάνθων τί κλάεις ; 
ὅτι πεπράσει τήμερον ; 
βάδιζε θᾶττον . 
τί στένεις , εἰ μὴ φέρεις 
Ὀδυσσέα τιν’ ; 
Σωσίας ἀλλὰ ναὶ μὰ Δία φέρει κάτω γε τουτονί τιν’ ὑποδεδυκότα . 
Βδελυκλέων ποῖον ; 
φέρ’ ἴδωμαι τουτονί . 
τουτὶ τί ἦν ; 
τίς εἶ ποτ’ ὦνθρωπ’ ἐτεόν ; 
Φιλοκλέων 
Οὖτις νὴ Δία . 
Βδελυκλέων 
Οὖτις σύ ; 
ποδαπός ; 
Φιλοκλέων 
Ἴθακος Ἀποδρασιππίδου . 
Βδελυκλέων 
Οὖτις μὰ τὸν Δί’ οὔτι χαιρήσων γε σύ . 
ὕφελκε θᾶττον αὐτόν . 
ὦ μιαρώτατος ἵν’ ὑποδέδυκεν · ὥστ’ ἔμοιγ’ ἰνδάλλεται ὁμοιότατος κλητῆρος εἶναι πωλίῳ . 
Φιλοκλέων εἰ μή μ’ ἐάσεθ’ ἥσυχον , μαχούμεθα . 
Βδελυκλέων περὶ τοῦ μαχεῖ νῷν δῆτα ; 
Φιλοκλέων περὶ ὄνου σκιᾶς . 
Βδελυκλέων πονηρὸς εἶ πόρρω τέχνης καὶ παράβολος . 
Φιλοκλέων ἐγὼ πονηρός ; 
οὐ μὰ Δί’ ἀλλ’ οὐκ οἶσθα σὺ νῦν μ’ ὄντ’ ἄριστον · ἀλλ’ ἴσως , ὅταν φάγῃς ὑπογάστριον γέροντος ἡλιαστικοῦ . 
Βδελυκλέων ὤθει τὸν ὄνον καὶ σαυτὸν ἐς τὴν οἰκίαν . 
Φιλοκλέων ὦ ξυνδικασταὶ καὶ Κλέων ἀμύνατε . 
Βδελυκλέων ἔνδον κέκραχθι τῆς θύρας κεκλῃμένης . 
ὤθει σὺ πολλοὺς τῶν λίθων πρὸς τὴν θύραν , καὶ τὴν βάλανον ἔμβαλλε πάλιν ἐς τὸν μοχλόν , καὶ τῇ δοκῷ προσθεὶς τὸν ὅλμον τὸν μέγαν ἀνύσας τι προσκύλισον . 
Σωσίας οἴμοι δείλαιος · 
πόθεν ποτ’ ἐμπέπτωκέ μοι τὸ βωλίον ; 
Βδελυκλέων ἴσως ἄνωθεν μῦς ἐνέβαλέ σοί ποθεν . 
Σωσίας μῦς ; 
οὐ μὰ Δί’ ἀλλ’ ὑποδυόμενός τις οὑτοσὶ ὑπὸ τῶν κεραμίδων ἡλιαστὴς ὀροφίας . 
Βδελυκλέων οἴμοι κακοδαίμων , στροῦθος ἁνὴρ γίγνεται · 
ἐκπτήσεται . 
ποῦ ποῦ ’στί μοι τὸ δίκτυον ; 
σοῦ σοῦ , πάλιν σοῦ . 
νὴ Δί’ ἦ μοι κρεῖττον ἦν τηρεῖν Σκιώνην ἀντὶ τούτου τοῦ πατρός . 
Σωσίας ἄγε νυν , ἐπειδὴ τουτονὶ σεσοβήκαμεν , κοὐκ ἔσθ’ ὅπως διαδὺς ἂν ἡμᾶς ἔτι λάθοι , τί οὐκ ἀπεκοιμήθημεν ὅσον ὅσον στίλην ; 
Βδελυκλέων ἀλλ’ ὦ πόνηρ’ ἥξουσιν ὀλίγον ὕστερον οἱ ξυνδικασταὶ παρακαλοῦντες τουτονὶ τὸν πατέρα . 
Σωσίας τίλέγεις ; 
ἀλλὰ νῦν γ’ ὄρθρος βαθύς . 
Βδελυκλέων νὴ τὸν Δί’ , ὀψὲ γοῦν ἀνεστήκασι νῦν . 
ὡς ἀπὸ μέσων νυκτῶν γε παρακαλοῦσ’ ἀεί , λύχνους ἔχοντες καὶ μινυρίζοντες μέλη ἀρχαῖα μελισιδωνοφρυνιχήρατα , οἷς ἐκκαλοῦνται τοῦτον . 
Σωσίας οὐκοῦν , ἢν δέῃ , ἤδη ποτ’ αὐτοὺς τοῖς λίθοις βαλλήσομεν . 
Βδελυκλέων ἀλλ’ ὦ πόνηρε τὸ γένος ἤν τις ὀργίσῃ τὸ τῶν γερόντων , ἔσθ’ ὅμοιον σφηκιᾷ . 
ἔχουσι γὰρ καὶ κέντρον ἐκ τῆς ὀσφύος ὀξύτατον , ᾧ κεντοῦσι , καὶ κεκραγότες πηδῶσι καὶ βάλλουσιν ὥσπερ φέψαλοι . 
Σωσίας μὴ φροντίσῃς · ἐὰν ἐγὼ λίθους ἔχω , πολλῶν δικαστῶν σφηκιὰν διασκεδῶ . 
Χορός χώρει πρόβαιν’ ἐρρωμένως . 
ὦ Κωμία βραδύνεις . 
μὰ τὸν Δί’ οὐ μέντοι πρὸ τοῦ γ’ , ἀλλ’ ἦσθ’ ἱμὰς κύνειος · 
νυνὶ δὲ κρείττων ἐστί σου Χαρινάδης βαδίζειν . 
ὦ Στρυμόδωρε Κονθυλεῦ , βέλτιστε συνδικαστῶν , 
Εὐεργίδης ἆρ’ ἐστί που ’νταῦθ’ ἢ Χάβης ὁ Φλυεύς ; 
πάρεσθ’ ὃ δὴ λοιπόν γ’ ἔτ’ ἐστίν , ἀππαπαῖ παπαιάξ , ἥβης ἐκείνης ἡνίκ’ ἐν Βυζαντίῳ ξυνῆμεν φρουροῦντ’ ἐγώ τε καὶ σύ · κᾆτα περιπατοῦντε νύκτωρ τῆς ἀρτοπώλιδος λαθόντ’ ἐκλέψαμεν τὸν ὅλμον , κᾆθ’ ἥψομεν τοῦ κορκόρου κατασχίσαντες αὐτόν . 
ἀλλ’ ἐγκονῶμεν ὦνδρες , ὡς ἔσται Λάχητι νυνί · 
σίμβλον δέ φασι χρημάτων ἔχειν ἅπαντες αὐτόν . 
χθὲς οὖν Κλέων ὁ κηδεμὼν ἡμῖν ἐφεῖτ’ ἐν ὥρᾳ ἥκειν ἔχοντας ἡμερῶν ὀργὴν τριῶν πονηρὰν ἐπ’ αὐτόν , ὡς κολωμένους ὧν ἠδίκησεν . 
ἀλλὰ σπεύδωμεν ὦνδρες ἥλικες πρὶν ἡμέραν γενέσθαι . 
χωρῶμεν ἅμα τε τῷ λύχνῳ πάντῃ διασκοπῶμεν , μή που λίθος τις ἐμποδὼν ἡμᾶς κακόν τι δράσῃ . 
Παίς τὸν πηλὸν ὦ πάτερ πάτερ τουτονὶ φύλαξαι . 
Χορός κάρφος χαμᾶθέν νυν λαβὼν τὸν λύχνον πρόμυξον . 
Παίς οὔκ , ἀλλὰ τῳδί μοι δοκῶ τὸν λύχνον προβύσειν . 
Χορός τί δὴ μαθὼν τῷ δακτύλῳ τὴν θρυαλλίδ’ ὠθεῖς , καὶ ταῦτα τοὐλαίου σπανίζοντος ὦνόητε ; 
οὐ γὰρ δάκνει σ’ , ὅταν δέῃ τίμιον πρίασθαι . 
Παίς εἰ νὴ Δί’ αὖθις κονδύλοις νουθετήσεθ’ ἡμᾶς , ἀποσβέσαντες τοὺς λύχνους ἄπιμεν οἴκαδ’ αὐτοί · 
κἄπειτ’ ἴσως ἐν τῷ σκότῳ τουτουὶ στερηθεὶς τὸν πηλὸν ὥσπερ ἀτταγᾶς τυρβάσεις βαδίζων . 
Χορός ἦ μὴν ἐγὼ σοῦ χἀτέρους μείζονας κολάζω . 
ἀλλ’ οὑτοσί μοι βόρβορος φαίνεται πατοῦντι · 
κοὐκ ἔσθ’ ὅπως οὐχ ἡμερῶν τεττάρων τὸ πλεῖστον ὕδωρ ἀναγκαίως ἔχει τὸν θεὸν ποιῆσαι . 
ἔπεισι γοῦν τοῖσιν λύχνοις οὑτοιὶ μύκητες · 
φιλεῖ δ’ , ὅταν τοῦτ’ ᾖ , ποιεῖν ὑετὸν μάλιστα . 
δεῖται δὲ καὶ τῶν καρπίμων ἅττα μή ’στι πρῷα ὕδωρ γενέσθαι κἀπιπνεῦσαι βόρειον αὐτοῖς . 
τί χρῆμ’ ἄρ’ οὑκ τῆς οἰκίας τῆσδε συνδικαστὴς πέπονθεν , ὡς οὐ φαίνεται δεῦρο πρὸς τὸ πλῆθος ; 
οὐ μὴν πρὸ τοῦ γ’ ἐφολκὸς ἦν , ἀλλὰ πρῶτος ἡμῶν ἡγεῖτ’ ἂν ᾄδων Φρυνίχου · καὶ γάρ ἐστιν ἁνὴρ φιλῳδός . 
ἀλλά μοι δοκεῖ στάντας ἐνθάδ’ ὦνδρες ᾄδοντας αὐτὸν ἐκκαλεῖν , ἤν τί πως ἀκούσας τοὐμοῦ μέλους ὑφ’ ἡδονῆς ἑρπύσῃ θύραζε . 
Χορός τί ποτ’ οὐ πρὸ θυρῶν φαίνετ’ ἄρ’ ἡμῖν ὁ γέρων οὐδ’ ὑπακούει ; 
μῶν ἀπολώλεκε τὰς ἐμβάδας , ἢ προσέκοψ’ ἐν τῷ σκότῳ τὸν δάκτυλόν που , εἶτ’ ἐφλέγμηνεν αὐτοῦ τὸ σφυρὸν γέροντος ὄντος ; 
καὶ τάχ’ ἂν βουβωνιῴη . 
ἦ μὴν πολὺ δριμύτατός γ’ ἦν τῶν παρ’ ἡμῖν , καὶ μόνος οὐκ ἂν ἐπείθετ’ , ἀλλ’ ὁπότ’ ἀντιβολοίη τις , κάτω κύπτων ἂν οὕτω 
‘λίθον ἕψεις , ’ 
ἔλεγεν . 
τάχα δ’ ἂν διὰ τὸν χθιζινὸν ἄνθρωπον , ὃς ἡμᾶς διεδύετ’ ἐξαπατῶν καὶ λέγων ὡς φιλαθήναιος ἦν καὶ τἀν Σάμῳ πρῶτος κατείποι , διὰ τοῦτ’ ὀδυνηθεὶς εἶτ’ ἴσως κεῖται πυρέττων . 
ἔστι γὰρ τοιοῦτος ἁνήρ . 
ἀλλ’ ὦγάθ’ ἀνίστασο μηδ’ οὕτω σεαυτὸν ἔσθιε μηδ’ ἀγανάκτει . 
καὶ γὰρ ἀνὴρ παχὺς ἥκει τῶν προδόντων τἀπὶ Θρᾴκης · 
ὃν ὅπως ἐγχυτριεῖς . 
ὕπαγ’ ὦ παῖ ὕπαγε . 
Παίς ἐθελήσεις τί μοι οὖν ὦ πάτερ , ἤν σού τι δεηθῶ ; 
Χορός πάνυ γ’ ὦ παιδίον . 
ἀλλ’ εἰπέ , τί βούλει με πρίασθαι καλόν ; 
οἶμαι δέ σ’ ἐρεῖν ἀστραγάλους δήπουθεν ὦ παῖ . 
Παίς μὰ Δί’ ἀλλ’ ἰσχάδας ὦ παππία · 
ἥδιον γάρ . 
Χορός οὐκ ἂν μὰ Δί’ , εἰ κρέμαισθέ γ’ ὑμεῖς . 
Παίς μὰ Δί’ οὔ τἄρα προπέμψω σε τὸ λοιπόν . 
Χορός ἀπὸ γὰρ τοῦδέ με τοῦ μισθαρίου τρίτον αὐτὸν ἔχειν ἄλφιτα δεῖ καὶ ξύλα κὤψον · 
<ἒ ἔ.> 
σὺ δὲ σῦκά μ’ αἰτεῖς . 
Παίς ἄγε νυν ὦ πάτερ ἢν μὴ τὸ δικαστήριον ἅρχων καθίσῃ νῦν , πόθεν ὠνησόμεθ’ ἄριστον ; 
ἔχεις ἐλπίδα χρηστήν τινα νῷν ἢ πόρον Ἕλλας ἱρὸν <εὑρεῖν> ; 
Χορός ἀπαπαῖ φεῦ , <ἀπαπαῖ φεῦ , > μὰ Δί’ οὐκ ἔγωγε νῷν οἶδ’ ὁπόθεν γε δεῖπνον ἔσται . 
Παίς τί με δῆτ’ ὦ μελέα μῆτερ ἔτικτες ; 
Χορός ἵν’ ἐμοὶ πράγματα βόσκειν παρέχῃς . 
Παίς ἀνόνητον ἄρ’ ὦ θυλάκιόν σ’ εἶχον ἄγαλμα . 
ἒ ἔ . 
πάρα νῷν στενάζειν . 
Φιλοκλέων φίλοι , τήκομαι μὲν πάλαι διὰ τῆς ὀπῆς ὑμῶν ὑπακούων . 
ἀλλὰ γὰρ οὐχ οἷός τ’ εἴμ’ ᾄδειν . 
τί ποιήσω ; 
τηροῦμαι δ’ ὑπὸ τῶνδ’ , ἐπεὶ βούλομαί γε πάλαι μεθ’ ὑμῶν ἐλθὼν ἐπὶ τοὺς καδίσκους κακόν τι ποιῆσαι . 
ἀλλ’ ὦ Ζεῦ <Ζεῦ> 
μέγα βροντήσας ἤ με ποίησον καπνὸν ἐξαίφνης ἢ Προξενίδην ἢ τὸν Σέλλου τοῦτον τὸν ψευδαμάμαξυν . 
τόλμησον ἄναξ χαρίσασθαί μοι , πάθος οἰκτίρας · ἤ με κεραυνῷ διατινθαλέῳ σπόδισον ταχέως , κἄπειτ’ ἀνελών μ’ ἀποφυσήσας εἰς ὀξάλμην ἔμβαλε θερμήν · 
ἢ δῆτα λίθον με ποίησον ἐφ’ οὗ τὰς χοιρίνας ἀριθμοῦσι . 
Χορός τίς γάρ ἐσθ’ ὁ ταῦτά σ’ εἵργων κἀποκλῄων τῇ θύρᾳ ; 
λέξον · 
πρὸς εὔνους γὰρ φράσεις . 
Φιλοκλέων οὑμὸς υἱός . 
ἀλλὰ μὴ βοᾶτε · καὶ γὰρ τυγχάνει οὑτοσὶ πρόσθεν καθεύδων . 
ἀλλ’ ὕφεσθε τοῦ τόνου . 
Χορός τοῦ δ’ ἔφεξιν ὦ μάταιε ταῦτα δρᾶν σε βούλεται ; 
<καὶ> 
τίνα πρόφασιν ἔχων ; 
Φιλοκλέων οὐκ ἐᾷ μ’ ὦνδρες δικάζειν οὐδὲ δρᾶν οὐδὲν κακόν , ἀλλά μ’ εὐωχεῖν ἕτοιμός ἐστ’ · ἐγὼ δ’ οὐ βούλομαι . 
Χορός τοῦτ’ ἐτόλμησ’ ὁ μιαρὸς χανεῖν ὁ Δημολογοκλέων <ὅδ’ , > ὅτι λέγεις <σύ> 
τι περὶ τῶν νεῶν ἀληθές . 
οὐ γὰρ ἄν ποθ’ οὗτος ἁνὴρ τοῦτ’ ἐτόλμησεν λέγειν , εἰ μὴ ξυνωμότης τις ἦν . 
Χορός ἀλλ’ ἐκ τούτων ὥρα τινά σοι ζητεῖν καινὴν ἐπίνοιαν , ἥτις σε λάθρᾳ τἀνδρὸς τουδὶ καταβῆναι δεῦρο ποιήσει . 
Φιλοκλέων τίς ἂν οὖν εἴη ; 
ζητεῖθ’ ὑμεῖς , ὡς πᾶν <ἂν> 
ἔγωγε ποιοίην · 
οὕτω κιττῶ διὰ τῶν σανίδων μετὰ χοιρίνης περιελθεῖν . 
Χορός ἔστιν ὀπὴ δῆθ’ ἥντιν’ ἂν ἔνδοθεν οἷός τ’ εἴης διορύξαι , εἶτ’ ἐκδῦναι ῥάκεσιν κρυφθεὶς ὥσπερ πολύμητις Ὀδυσσεύς ; 
Φιλοκλέων πάντα πέφαρκται κοὐκ ἔστιν ὀπῆς οὐδ’ εἰ σέρφῳ διαδῦναι . 
ἀλλ’ ἄλλο τι δεῖ ζητεῖν ὑμᾶς · ὀπίαν δ’ οὐκ ἔστι γενέσθαι . 
Χορός μέμνησαι δῆθ’ , ὅτ’ ἐπὶ στρατιᾶς κλέψας ποτὲ τοὺς ὀβελίσκους ἵεις σαυτὸν κατὰ τοῦ τείχους ταχέως , ὅτε Νάξος ἑάλω . 
Φιλοκλέων οἶδ’ · ἀλλὰ τί τοῦτ’ ; 
οὐδὲν γὰρ τοῦτ’ ἐστὶν ἐκείνῳ προσόμοιον . 
ἥβων γὰρ κἀδυνάμην κλέπτειν , ἴσχυόν τ’ αὐτὸς ἐμαυτοῦ , 
Φιλοκλέων κοὐδείς μ’ ἐφύλαττ’ , ἀλλ’ ἐξῆν μοι φεύγειν ἀδεῶς . 
νῦν δὲ ξὺν ὅπλοις ἄνδρες ὁπλῖται διαταξάμενοι κατὰ τὰς διόδους σκοπιωροῦνται , τὼ δὲ δύ’ αὐτῶν ἐπὶ ταῖσι θύραις ὥσπερ με γαλῆν κρέα κλέψασαν τηροῦσιν ἔχοντ’ ὀβελίσκους . 
Χορός ἀλλὰ καὶ νῦν ἐκπόριζε μηχανὴν ὅπως τάχισθ’ · ἕως γάρ , ὦ μελίττιον . 
Φιλοκλέων διατραγεῖν τοίνυν κράτιστόν ἐστί μοι τὸ δίκτυον . 
ἡ δέ μοι Δίκτυννα συγγνώμην ἔχοι τοῦ δικτύου . 
Χορός ταῦτα μὲν πρὸς ἀνδρός ἐστ’ ἄνοντος ἐς σωτηρίαν . 
ἀλλ’ ἔπαγε τὴν γνάθον . 
Φιλοκλέων διατέτρωκται τοῦτό γ’ . 
ἀλλὰ μὴ βοᾶτε μηδαμῶς , ἀλλὰ τηρώμεσθ’ ὅπως μὴ Βδελυκλέων αἰσθήσεται . 
Χορός μηδὲν ὦ τᾶν δέδιθι , μηδέν · 
ὡς ἐγὼ τοῦτόν γ’ , ἐὰν γρύξῃ τι , ποιήσω δακεῖν τὴν καρδίαν καὶ τὸν περὶ ψυχῆς δρόμον δραμεῖν , ἵν’ εἰδῇ μὴ πατεῖν τὰ τοῖν θεοῖν ψηφίσματα . 
Χορός ἀλλ’ ἐξάψας διὰ τῆς θυρίδος τὸ καλῴδιον εἶτα καθίμα δήσας σαυτὸν καὶ τὴν ψυχὴν ἐμπλησάμενος Διοπείθους . 
Φιλοκλέων ἄγε νυν , ἢν αἰσθομένω τούτω ζητῆτόν μ’ ἐσκαλαμᾶσθαι κἀνασπαστὸν ποιεῖν εἴσω , τί ποιήσετε ; 
φράζετε νυνί . 
Χορός ἀμυνοῦμέν σοι τὸν πρινώδη θυμὸν ἅπαντες καλέσαντες ὥστ’ οὐ δυνατόν σ’ εἵργειν ἔσται · τοιαῦτα ποιήσομεν ἡμεῖς . 
Φιλοκλέων δράσω τοίνυν ὑμῖν πίσυνος , καὶ — 
μανθάνετ’ ; 
— 
ἤν τι πάθω ’γώ , ἀνελόντες καὶ κατακλαύσαντες θεῖναί μ’ ὑπὸ τοῖσι δρυφάκτοις . 
Χορός οὐδὲν πείσει · μηδὲν δείσῃς . 
ἀλλ’ ὦ βέλτιστε καθίει σαυτὸν θαρρῶν κἀπευξάμενος τοῖσι πατρῴοισι θεοῖσιν . 
Φιλοκλέων ὦ Λύκε δέσποτα , γείτων ἥρως · σὺ γὰρ οἷσπερ ἐγὼ κεχάρησαι , τοῖς δακρύοισιν τῶν φευγόντων ἀεὶ καὶ τοῖς ὀλοφυρμοῖς · 
ᾤκησας γοῦν ἐπίτηδες ἰὼν ἐνταῦθ’ ἵνα ταῦτ’ ἀκροῷο , κἀβουλήθης μόνος ἡρώων παρὰ τὸν κλάοντα καθῆσθαι . 
ἐλέησον καὶ σῶσον νυνὶ τὸν σαυτοῦ πλησιόχωρον · 
κοὐ μή ποτέ σου παρὰ τὰς κάννας οὐρήσω μηδ’ ἀποπάρδω . 
Βδελυκλέων οὗτος ἐγείρου . 
Ξανθίας τί τὸ πρᾶγμ’ ; 
Βδελυκλέων ὥσπερ φωνή μέ τις ἐγκεκύκλωται . 
Ξανθίας μῶν ὁ γέρων πῃ διαδύεται <αὖ> ; 
Βδελυκλέων μὰ Δί’ οὐ δῆτ’ , ἀλλὰ καθιμᾷ αὑτὸν δήσας . 
Ξανθίας ὦ μιαρώτατε τί ποιεῖς ; 
οὐ μὴ καταβήσει ; 
Βδελυκλέων ἀνάβαιν’ ἀνύσας κατὰ τὴν ἑτέραν καὶ ταῖσιν φυλλάσι παῖε , ἤν πως πρύμνην ἀνακρούσηται πληγεὶς ταῖς εἰρεσιώναις . 
Φιλοκλέων οὐ ξυλλήψεσθ’ ὁπόσοισι δίκαι τῆτες μέλλουσιν ἔσεσθαι , ὦ Σμικυθίων καὶ Τεισιάδη καὶ Χρήμων καὶ Φερέδειπνε ; 
πότε δ’ , εἰ μὴ νῦν , ἐπαρήξετέ μοι , πρίν μ’ εἴσω μᾶλλον ἄγεσθαι ; 
Χορός εἰπέ μοι τί μέλλομεν κινεῖν ἐκείνην τὴν χολήν , ἥνπερ , ἡνίκ’ ἄν τις ἡμῶν ὀργίσῃ τὴν σφηκιάν ; 
νῦν ἐκεῖνο νῦν ἐκεῖνο τοὐξύθυμον , ᾧ κολαζόμεσθα , κέντρον †ἐντέτατ’ ὀξύ† . 
ἀλλὰ θαἰμάτια βαλόντες ὡς τάχιστα , παιδία , θεῖτε καὶ βοᾶτε , καὶ Κλέωνι ταῦτ’ ἀγγέλλετε , καὶ κελεύετ’ αὐτὸν ἥκειν ὡς ἐπ’ ἄνδρα μισόπολιν ὄντα κἀπολούμενον , ὅτι τόνδε λόγον ἐσφέρει , μὴ δικάζειν δίκας . 
Βδελυκλέων ὦγαθοὶ τὸ πρᾶγμ’ ἀκούσατ’ , ἀλλὰ μὴ κεκράγετε . 
Χορός νὴ Δί’ ἐς τὸν οὐρανόν γ’ . 
Βδελυκλέων ὡς τοῦδ’ ἐγὼ οὐ μεθήσομαι . 
Χορός ταῦτα δῆτ’ οὐ δεινὰ καὶ τυραννίς ἐστιν ἐμφανής ; 
ὦ πόλις καὶ Θεώρου θεοισεχθρία , κεἴ τις ἄλλος προέστηκεν ἡμῶν κόλαξ . 
Ξανθίας 
Ἡράκλεις καὶ κέντρ’ ἔχουσιν . 
οὐχ ὁρᾷς ὦ δέσποτα ; 
Βδελυκλέων οἷς γ’ ἀπώλεσαν Φίλιππον ἐν δίκῃ τὸν Γοργίου . 
Χορός καὶ σέ γ’ αὐτοῖς ἐξολοῦμεν · ἀλλὰ πᾶς ἐπίστρεφε δεῦρο κἀξείρας τὸ κέντρον εἶτ’ ἐπ’ αὐτὸν ἵεσο , ξυσταλεὶς εὔτακτος ὀργῆς καὶ μένους ἐμπλήμενος , ὡς ἂν εὖ εἰδῇ τὸ λοιπὸν σμῆνος οἷον ὤργισεν . 
Ξανθίας τοῦτο μέντοι δεινὸν ἤδη νὴ Δί’ , εἰ μαχούμεθα · 
ὡς ἔγωγ’ αὐτῶν ὁρῶν δέδοικα τὰς ἐγκεντρίδας . 
Χορός ἀλλ’ ἀφίει τὸν ἄνδρ’ · εἰ δὲ μή , φήμ’ ἐγὼ τὰς χελώνας μακαριεῖν σε τοῦ δέρματος . 
Φιλοκλέων εἶά νυν ὦ ξυνδικασταὶ σφῆκες ὀξυκάρδιοι , οἱ μὲν ἐς τὸν πρωκτὸν αὐτῶν ἐσπέτεσθ’ ὠργισμένοι , οἱ δὲ τὠφθαλμὼ κύκλῳ κεντεῖτε καὶ τοὺς δακτύλους . 
Βδελυκλέων ὦ Μίδα καὶ Φρὺξ βοήθει δεῦρο καὶ Μασιντύα , καὶ λάβεσθε τουτουὶ καὶ μὴ μεθῆσθε μηδενί · 
εἰ δὲ μή , ’ν πέδαις παχείαις οὐδὲν ἀριστήσετε . 
ὡς ἐγὼ πολλῶν ἀκούσας οἶδα θρίων τὸν ψόφον . 
Χορός εἰ δὲ μὴ τοῦτον μεθήσεις , ἔν τί σοι παγήσεται . 
Φιλοκλέων ὦ Κέκροψ ἥρως ἄναξ τὰ πρὸς ποδῶν Δρακοντίδη , περιορᾷς οὕτω μ’ ὑπ’ ἀνδρῶν βαρβάρων χειρούμενον , οὓς ἐγὼ ’δίδαξα κλάειν τέτταρ’ ἐς τὴν χοίνικα ; 
Χορός εἶτα δῆτ’ οὐ πόλλ’ ἔνεστι δεινὰ τῷ γήρᾳ κακά ; 
δηλαδή · καὶ νῦν γε τούτω τὸν παλαιὸν δεσπότην πρὸς βίαν χειροῦσιν , οὐδὲν τῶν πάλαι μεμνημένοι διφθερῶν κἀξωμίδων , ἃς οὗτος αὐτοῖς ἠμπόλα , καὶ κυνᾶς · καὶ τοὺς πόδας χειμῶνος ὄντος ὠφέλει , ὥστε μὴ ῥιγῶν ἑκάστοτ’ · ἀλλὰ τούτοις γ’ οὐκ ἔνι οὐδ’ ἐν ὀφθαλμοῖσιν αἰδὼς τῶν παλαιῶν ἐμβάδων . 
Φιλοκλέων οὐκ ἀφήσεις οὐδὲ νυνί μ’ ὦ κάκιστον θηρίον , οὐδ’ ἀναμνησθεὶς ὅθ’ εὑρὼν τοὺς βότρυς κλέπτοντά σε προσαγαγὼν πρὸς τὴν ἐλάαν ἐξέδειρ’ εὖ κἀνδρικῶς , ὥστε σε ζηλωτὸν εἶναι ; 
σὺ δ’ ἀχάριστος ἦσθ’ ἄρα . 
ἀλλ’ ἄνες με καὶ σὺ καὶ σύ , πρὶν τὸν υἱὸν ἐκδραμεῖν . 
Χορός ἀλλὰ τούτων μὲν τάχ’ ἡμῖν δώσετον καλὴν δίκην , οὐκέτ’ ἐς μακρὰν ἵν’ εἰδῆθ’ οἷός ἐστ’ ἀνδρῶν τρόπος ὀξυθύμων καὶ δικαίων καὶ βλεπόντων κάρδαμα . 
Βδελυκλέων παῖε παἶ ὦ Ξανθία τοὺς σφῆκας ἀπὸ τῆς οἰκίας . 
Ξανθίας ἀλλὰ δρῶ τοῦτ’ · ἀλλὰ καὶ σὺ τῦφε πολλῷ τῷ καπνῷ . 
Σωσίας οὐχὶ σοῦσθ’ ; 
οὐκ ἐς κόρακας ; 
οὐκ ἄπιτε ; 
παῖε τῷ ξύλῳ . 
Ξανθίας καὶ σὺ προσθεὶς Αἰσχίνην ἔντυφε τὸν Σελλαρτίου . 
ἆρ’ ἐμέλλομέν ποθ’ ὑμᾶς ἀποσοβήσειν τῷ χρόνῳ . 
Βδελυκλέων ἀλλὰ μὰ Δί’ οὐ ῥᾳδίως οὕτως ἂν αὐτοὺς διέφυγες , εἴπερ ἔτυχον τῶν μελῶν τῶν Φιλοκλέους βεβρωκότες . 
Χορός ἆρα δῆτ’ οὐκ αὐτὰ δῆλα τοῖς πένησιν , ἡ τυραννὶς 
†ὡς λάθρᾳ γ’ ἐλάνθαν’ ὑπιοῦσά με , † εἰ σύ γ’ ὦ πόνῳ πόνηρε καὶ κομηταμυνία τῶν νόμων ἡμᾶς ἀπείργεις ὧν ἔθηκεν ἡ πόλις , οὔτε τιν’ ἔχων πρόφασιν οὔτε λόγον εὐτράπελον , αὐτὸς ἄρχων μόνος ; 
Βδελυκλέων ἔσθ’ ὅπως ἄνευ μάχης καὶ τῆς κατοξείας βοῆς ἐς λόγους ἔλθοιμεν ἀλλήλοισι καὶ διαλλαγάς ; 
Χορός σοὐς λόγους ὦ μισόδημε καὶ μοναρχίας ἐραστά , καὶ ξυνὼν Βρασίδᾳ καὶ φορῶν κράσπεδα στεμμάτων τήν θ’ ὑπήνην ἄκουρον τρέφων ; 
Βδελυκλέων νὴ Δί’ ἦ μοι κρεῖττον ἐκστῆναι τὸ παράπαν τοῦ πατρὸς μᾶλλον ἢ κακοῖς τοσούτοις ναυμαχεῖν ὁσημέραι . 
Χορός οὐδὲ μὴν οὐδ’ ἐν σελίνῳ σοὐστὶν οὐδ’ ἐν πηγάνῳ · 
τοῦτο γὰρ παρεμβαλοῦμεν τῶν τριχοινίκων ἐπῶν . 
ἀλλὰ νῦν μὲν οὐδὲν ἀλγεῖς , ἀλλ’ ὅταν ξυνήγορος ταὐτὰ ταῦτα σου καταντλῇ καὶ ξυνωμότας καλῇ . 
Βδελυκλέων ἆρ’ ἂν ὦ πρὸς τῶν θεῶν ὑμεῖς ἀπαλλαχθεῖτέ μου ; 
ἢ δέδοκταί μοι δέρεσθαι καὶ δέρειν δῑ ἡμέρας ; 
Χορός οὐδέποτέ γ’ , οὐχ ἕως ἄν τί μου λοιπὸν ᾖ , ὅστις ἡμῶν ἐπὶ τυραννίδ’ ὧδ’ ἐστάλης . 
Βδελυκλέων ὡς ἅπανθ’ ὑμῖν τυραννίς ἐστι καὶ ξυνωμόται , ἤν τε μεῖζον ἤν τ’ ἔλαττον πρᾶγμά τις κατηγορῇ , ἧς ἐγὼ οὐκ ἤκουσα τοὔνομ’ οὐδὲ πεντήκοντ’ ἐτῶν · 
νῦν δὲ πολλῷ τοῦ ταρίχους ἐστὶν ἀξιωτέρα , ὥστε καὶ δὴ τοὔνομ’ αὐτῆς ἐν ἀγορᾷ κυλίνδεται . 
ἢν μὲν ὠνῆταί τις ὀρφὼς μεμβράδας δὲ μὴ ’θέλῃ , εὐθέως εἴρηχ’ ὁ πωλῶν πλησίον τὰς μεμβράδας · 
’οὗτος ὀψωνεῖν ἔοιχ’ ἅνθρωπος ἐπὶ τυραννίδι.’ ἢν δὲ γήτειον προσαιτῇ ταῖς ἀφύαις ἥδυσμά τι , ἡ λαχανόπωλις παραβλέψασά φησι θατέρῳ · 
‘εἰπέ μοι , γήτειον αἰτεῖς · πότερον ἐπὶ τυραννίδι , ἢ νομίζεις τὰς Ἀθήνας σοὶ φέρειν ἡδύσματα ; ’ 
Ξανθίας κἀμέ γ’ ἡ πόρνη χθὲς εἰσελθόντα τῆς μεσημβρίας , ὅτι κελητίσαι ’κέλευον , ὀξυθυμηθεῖσά μοι ἤρετ’ εἰ τὴν Ἱππίου καθίσταμαι τυραννίδα . 
Βδελυκλέων ταῦτα γὰρ τούτοις ἀκούειν ἡδἔ , εἰ καὶ νῦν ἐγὼ τὸν πατέρ’ ὅτι βούλομαι τούτων ἀπαλλαχθέντα τῶν ὀρθροφοιτοσυκοφαντοδικοταλαιπώρων τρόπων ζῆν βίον γενναῖον ὥσπερ Μόρυχος , αἰτίαν ἔχω ταῦτα δρᾶν ξυνωμότης ὢν καὶ φρονῶν τυραννικά . 
Φιλοκλέων νὴ Δί’ ἐν δίκῃ γ’ · ἐγὼ γὰρ οὐδ’ ἂν ὀρνίθων γάλα ἀντὶ τοῦ βίου λάβοιμ’ ἂν οὗ με νῦν ἀποστερεῖς · 
οὐδὲ χαίρω βατίσιν οὐδ’ ἐγχέλεσιν , ἀλλ’ ἥδιον ἄν δικίδιον σμικρὸν φάγοιμ’ ἂν ἐν λοπάδι πεπνιγμένον . 
Βδελυκλέων νὴ Δί’ εἰθίσθης γὰρ ἥδεσθαι τοιούτοις πράγμασιν · 
ἀλλ’ ἐὰν σιγῶν ἀνάσχῃ καὶ μάθῃς ἁγὼ λέγω , ἀναδιδάξειν οἴομαί σ’ ὡς πάντα ταῦθ’ ἁμαρτάνεις . 
Φιλοκλέων ἐξαμαρτάνω δικάζων ; 
Βδελυκλέων καταγελώμενος μὲν οὖν οὐκ ἐπαϊεις ὑπ’ ἀνδρῶν , οὓς σὺ μόνον οὐ προσκυνεῖς . 
ἀλλὰ δουλεύων λέληθας . 
Φιλοκλέων παῦε δουλείαν λέγων , ὅστις ἄρχω τῶν ἁπάντων . 
Βδελυκλέων οὐ σύ γ’ , ἀλλ’ ὑπηρετεῖς οἰόμενος ἄρχειν · ἐπεὶ δίδαξον ἡμᾶς ὦ πάτερ , ἥτις ἡ τιμή ’στί σοι καρπουμένῳ τὴν Ἑλλάδα . 
Φιλοκλέων πάνυ γε , καὶ τούτοισί γ’ ἐπιτρέψαι ’θέλω . 
Βδελυκλέων καὶ μὴν ἐγώ . 
ἄφετέ νυν ἅπαντες αὐτόν . 
Φιλοκλέων καὶ ξίφος γέ μοι δότε . 
ἢν γὰρ ἡττηθῶ λέγων σου , περιπεσοῦμαι τῷ ξίφει . 
Βδελυκλέων εἰπέ μοι , τί δ’ ἤν , τὸ δεῖνα , τῇ διαίτῃ μὴ ’μμένῃς ; 
Φιλοκλέων μηδέποτε πίοιμ’ ἀκράτου μισθὸν ἀγαθοῦ δαίμονος . 
Χορός νῦν δὴ τὸν ἐκ θἠμετέρου γυμνασίου δεῖ τι λέγειν καινόν , ὅπως φανήσει — 
Βδελυκλέων ἐνεγκάτω μοι δεῦρο τὴν κίστην τις ὡς τάχιστα . 
ἀτὰρ φανεῖ ποῖός τις ὤν , ἢν ταῦτα παρακελεύῃ ; 
Χορός μὴ κατὰ τὸν νεανίαν τονδὶ λέγων . 
ὁρᾷς γὰρ ὥς σοι μέγας ἐστὶν ἁγὼν καὶ περὶ τῶν ἁπάντων , εἴπερ , ὃ μὴ γένοιθ’ , οὗτός 
<σ’> 
ἐθέλει κρατῆσαι . 
Βδελυκλέων καὶ μὴν ὅσ’ ἂν λέξῃ γ’ ἁπλῶς μνημόσυνα γράψομαι ’γώ . 
Φιλοκλέων τί γὰρ φάθ’ ὑμεῖς , ἢν ὁδί με τῷ λόγῳ κρατήσῃ ; 
Χορός οὐκέτι πρεσβυτῶν ὄχλος χρήσιμος ἔστ’ οὐδ’ ἀκαρῆ · 
σκωπτόμενοι δ’ ἐν ταῖς ὁδοῖς θαλλοφόροι καλούμεθ’ , ἀντωμοσιῶν κελύφη . 
Χορός ἀλλ’ ὦ περὶ τῆς πάσης μέλλων βασιλείας ἀντιλογήσειν τῆς ἡμετέρας , νυνὶ θαρρῶν πᾶσαν γλῶτταν βασάνιζε . 
Φιλοκλέων καὶ μὴν εὐθύς γ’ ἀπὸ βαλβίδων περὶ τῆς ἀρχῆς ἀποδείξω τῆς ἡμετέρας ὡς οὐδεμιᾶς ἥττων ἐστὶν βασιλείας . 
τί γὰρ εὔδαιμον καὶ μακαριστὸν μᾶλλον νῦν ἐστὶ δικαστοῦ , ἢ τρυφερώτερον ἢ δεινότερον ζῷον , καὶ ταῦτα γέροντος ; 
ὃν πρῶτα μὲν ἕρποντ’ ἐξ εὐνῆς τηροῦσ’ ἐπὶ τοῖσι δρυφάκτοις ἄνδρες μεγάλοι καὶ τετραπήχεις · κἄπειτ’ εὐθὺς προσιόντι ἐμβάλλει μοι τὴν χεῖρ’ ἁπαλὴν τῶν δημοσίων κεκλοφυῖαν · 
ἱκετεύουσίν θ’ ὑποκύπτοντες τὴν φωνὴν οἰκτροχοοῦντες · 
’οἴκτιρόν μ’ ὦ πάτερ , αἰτοῦμαί σ’ , εἰ καὐτὸς πώποθ’ ὑφείλου ἀρχὴν ἄρξας ἢ ’πὶ στρατιᾶς τοῖς ξυσσίτοις ἀγοράζων · ’ ὃς ἔμ’ οὐδ’ ἂν ζῶντ’ ᾔδειν εἰ μὴ διὰ τὴν προτέραν ἀπόφυξιν . 
Βδελυκλέων τουτὶ περὶ τῶν ἀντιβολούντων ἔστω τὸ μνημόσυνόν μοι . 
Φιλοκλέων εἶτ’ εἰσελθὼν ἀντιβοληθεὶς καὶ τὴν ὀργὴν ἀπομορχθεὶς ἔνδον τούτων ὧν ἂν φάσκω πάντων οὐδὲν πεποίηκα , ἀλλ’ ἀκροῶμαι πάσας φωνὰς ἱέντων εἰς ἀπόφυξιν . 
φέρ’ ἴδω , τί γὰρ οὐκ ἔστιν ἀκοῦσαι θώπευμ’ ἐνταῦθα δικαστῇ ; 
οἱ μέν γ’ ἀποκλάονται πενίαν αὑτῶν καὶ προστιθέασι κακὰ πρὸς τοῖς οὖσιν , † 
ἕως ἀνιῶν ἂν ἰσώσῃ τοῖσιν ἐμοῖσιν · † οἱ δὲ λέγουσιν μύθους ἡμῖν , οἱ δ’ Αἰσώπου τι γέλοιον · 
οἱ δὲ σκώπτουσ’ , ἵν’ ἐγὼ γελάσω καὶ τὸν θυμὸν καταθῶμαι . 
κἂν μὴ τούτοις ἀναπειθώμεσθα , τὰ παιδάρῑ εὐθὺς ἀνέλκει τὰς θηλείας καὶ τοὺς υἱεῖς τῆς χειρός , ἐγὼ δ’ ἀκροῶμαι · 
τὰ δὲ συγκύψανθ’ ἅμα βληχᾶται · κἄπειθ’ ὁ πατὴρ ὑπὲρ αὐτῶν ὥσπερ θεὸν ἀντιβολεῖ με τρέμων τῆς εὐθύνης ἀπολῦσαι · 
“εἰ μὲν χαίρεις ἀρνὸς φωνῇ , παιδὸς φωνὴν ἐλεήσαις · ” εἰ δ’ αὖ τοῖς χοιριδίοις χαίρω , θυγατρὸς φωνῇ με πιθέσθαι . 
χἠμεῖς αὐτῷ τότε τῆς ὀργῆς ὀλίγον τὸν κόλλοπ’ ἀνεῖμεν . 
ἆρ’ οὐ μεγάλη τοῦτ’ ἔστ’ ἀρχὴ καὶ τοῦ πλούτου καταχήνη ; 
Βδελυκλέων δεύτερον αὖ σου τουτὶ γράφομαι , τὴν τοῦ πλούτου καταχήνην · 
καὶ τἀγαθά μοι μέμνησ’ ἅχεις φάσκων τῆς Ἑλλάδος ἄρχειν . 
Φιλοκλέων παίδων τοίνυν δοκιμαζομένων αἰδοῖα πάρεστι θεᾶσθαι . 
κἂν Οἴαγρος εἰσέλθῃ φεύγων , οὐκ ἀποφεύγει πρὶν ἂν ἡμῖν ἐκ τῆς Νιόβης εἴπῃ ῥῆσιν τὴν καλλίστην ἀπολέξας . 
κἂν αὐλητής γε δίκην νικᾷ , ταύτης ἡμῖν ἐπίχειρα ἐν φορβειᾷ τοῖσι δικασταῖς ἔξοδον ηὔλησ’ ἀπιοῦσι . 
κἂν ἀποθνῄσκων ὁ πατήρ τῳ δῷ καταλείπων παῖδ’ ἐπίκληρον , κλάειν ἡμεῖς μακρὰ τὴν κεφαλὴν εἰπόντες τῇ διαθήκῃ καὶ τῇ κόγχῃ τῇ πάνυ σεμνῶς τοῖς σημείοισιν ἐπούσῃ , ἔδομεν ταύτην ὅστις ἂν ἡμᾶς ἀντιβολήσας ἀναπείσῃ . 
καὶ ταῦτ’ ἀνυπεύθυνοι δρῶμεν , τῶν δ’ ἄλλων οὐδεμἴ ἀρχή . 
Βδελυκλέων τουτὶ γάρ τοι σεμνόν , τούτων ὧν εἴρηκας μακαρίζω · 
τῆς δ’ ἐπικλήρου τὴν διαθήκην ἀδικεῖς ἀνακογχυλιάζων . 
Φιλοκλέων ἔτι δ’ ἡ βουλὴ χὠ δῆμος ὅταν κρῖναι μέγα πρᾶγμ’ ἀπορήσῃ ἐψήφισται τοὺς ἀδικοῦντας τοῖσι δικασταῖς παραδοῦναι · 
εἶτ’ Εὔαθλος χὠ μέγας οὗτος Κολακώνυμος ἀσπιδαποβλὴς οὐχὶ προδώσειν ἡμᾶς φασίν , περὶ τοῦ πλήθους δὲ μαχεῖσθαι . 
κἀν τῷ δήμῳ γνώμην οὐδεὶς πώποτ’ ἐνίκησεν , ἐὰν μὴ εἴπῃ τὰ δικαστήρῑ ἀφεῖναι πρώτιστα μίαν δικάσαντας · 
αὐτὸς δὲ Κλέων ὁ κεκραξιδάμας μόνον ἡμᾶς οὐ περιτρώγει , ἀλλὰ φυλάττει διὰ χειρὸς ἔχων καὶ τὰς μυίας ἀπαμύνει . 
σὺ δὲ τὸν πατέρ’ οὐδ’ ὁτιοῦν τούτων τὸν σαυτοῦ πώποτ’ ἔδρασας . 
ἀλλὰ Θέωρος , καίτοὐστὶν ἀνὴρ Εὐφημίου οὐδὲν ἐλάττων , τὸν σφόγγον ἔχων ἐκ τῆς λεκάνης τἀμβάδῑ ἡμῶν περικωνεῖ . 
σκέψαι μ’ ἀπὸ τῶν ἀγαθῶν οἵων ἀποκλῄεις καὶ κατερύκεις , ἣν δουλείαν οὖσαν ἔφασκες καὶ ὑπηρεσίαν ἀποδείξειν . 
Βδελυκλέων ἔμπλησο λέγων · πάντως γάρ τοι παύσει ποτὲ κἀναφανήσει πρωκτὸς λουτροῦ περιγιγνόμενος τῆς ἀρχῆς τῆς περισέμνου . 
Φιλοκλέων ὃ δέ γ’ ἥδιστον τούτων ἐστὶν πάντων , οὗ ’γὼ ’πελελήσμην , ὅταν οἴκαδ’ ἴω τὸν μισθὸν ἔχων , κἄπειθ’ ἥκονθ’ ἅμα πάντες ἀσπάζωνται διὰ τἀργύριον , καὶ πρῶτα μὲν ἡ θυγάτηρ με ἀπονίζῃ καὶ τὼ πόδ’ ἀλείφῃ καὶ προσκύψασα φιλήσῃ καὶ παππίζουσ’ ἅμα τῇ γλώττῃ <τὸ> 
τριώβολον ἐκκαλαμᾶται , καὶ τὸ γύναιόν μ’ ὑποθωπεῦσαν φυστὴν μᾶζαν προσενέγκῃ , κἄπειτα καθεζομένη παρ’ ἐμοὶ προσαναγκάζῃ , ’φάγε τουτί , ἔντραγε τουτί · ’ τούτοισιν ἐγὼ γάνυμαι , κοὐ μή με δεήσῃ ἐς σὲ βλέψαι καὶ τὸν ταμίαν , ὁπότ’ ἄριστον παραθήσει καταρασάμενος καὶ τονθορύσας . 
ἀλλ’ ἢν μή μοι ταχὺ μάξῃ , τάδε κέκτημαι πρόβλημα κακῶν , σκευὴν βελέων ἀλεωρήν . 
κἂν οἶνόν μοι μὴ ’γχῇς σὺ πιεῖν , τὸν ὄνον τόνδ’ ἐσκεκόμισμαι οἴνου μεστόν , κᾆτ’ ἐγχέομαι κλίνας · οὗτος δὲ κεχηνὼς βρωμησάμενος τοῦ σοῦ δίνου μέγα καὶ στράτιον κατέπαρδεν . 
ἆρ’ οὐ μεγάλην ἀρχὴν ἄρχω καὶ τοῦ Διὸς οὐδὲν ἐλάττω , 
Φιλοκλέων ὅστις ἀκούω ταὔθ’ ἅπερ ὁ Ζεύς ; 
ἢν γοῦν ἡμεῖς θορυβήσωμεν , πᾶς τίς φησιν τῶν παριόντων , 
‘οἷον βροντᾷ τὸ δικαστήριον , ὦ Ζεῦ βασιλεῦ.’ κἂν ἀστράψω , ποππύζουσιν κἀγκεχόδασίν μ’ οἱ πλουτοῦντες καὶ πάνυ σεμνοί . 
καὶ σὺ δέδοικάς με μάλιστ’ αὐτός · 
νὴ τὴν Δήμητρα δέδοικας , ἐγὼ δ’ ἀπολοίμην εἴ σε δέδοικα . 
Χορός οὐπώποθ’ οὕτω καθαρῶς οὐδενὸς ἠκούσαμεν οὐδὲ ξυνετῶς λέγοντος . 
Φιλοκλέων οὔκ , ἀλλ’ ἐρήμας ᾤεθ’ οὕτω ῥᾳδίως τρυγήσειν . 
καλῶς γὰρ ᾔδειν ὡς ἐγὼ ταύτῃ κράτιστός εἰμι . 
Χορός ὡς δ’ ἐπὶ πάντ’ ἐλήλυθεν κοὐδὲν παρῆλθεν , ὥστ’ ἔγωγ’ ηὐξανόμην ἀκούων , κἀν μακάρων δικάζειν αὐτὸς ἔδοξα νήσοις , ἡδόμενος λέγοντι . 
Φιλοκλέων ὡς οὗτος ἤδη σκορδινᾶται κἄστιν οὐκ ἐν αὑτοῦ . 
Βδελυκλέων ἦ μὴν ἐγώ σε τήμερον σκύτη βλέπειν ποιήσω . 
Χορός δεῖ δέ σε παντοίας πλέκειν εἰς ἀπόφυξιν παλάμας . 
τὴν γὰρ ἐμὴν ὀργὴν πεπᾶναι χαλεπὸν <νεανίᾳ> μὴ πρὸς ἐμοῦ λέγοντι . 
Χορός πρὸς ταῦτα μύλην ἀγαθὴν ὥρα ζητεῖν σοι καὶ νεόκοπτον , ἢν μή τι λέγῃς , ἥτις δυνατὴ τὸν ἐμὸν θυμὸν κατερεῖξαι . 
Βδελυκλέων χαλεπὸν μὲν καὶ δεινῆς γνώμης καὶ μείζονος ἢ ’πὶ τρυγῳδοῖς ἰάσασθαι νόσον ἀρχαίαν ἐν τῇ πόλει ἐντετοκυῖαν . 
ἀτὰρ ὦ πάτερ ἡμέτερε Κρονίδη — 
Φιλοκλέων παῦσαι καὶ μὴ πατέριζε . 
εἰ μὴ γὰρ ὅπως δουλεύω ’γώ , τουτὶ ταχέως με διδάξεις , οὐκ ἔστιν ὅπως οὐχὶ τεθνήξεις , κἂν χρῇ σπλάγχνων μ’ ἀπέχεσθαι . 
Βδελυκλέων ἀκρόασαί νυν ὦ παππίδιον χαλάσας ὀλίγον τὸ μέτωπον · 
καὶ πρῶτον μὲν λόγισαι φαύλως , μὴ ψήφοις ἀλλ’ ἀπὸ χειρός , τὸν φόρον ἡμῖν ἀπὸ τῶν πόλεων συλλήβδην τὸν προσιόντα · 
κἄξω τούτου τὰ τέλη χωρὶς καὶ τὰς πολλὰς ἑκατοστάς , πρυτανεῖα μέταλλ’ ἀγορὰς λιμένας μεσθοὺς καὶ δημιόπρατα . 
τούτων πλήρωμα τάλαντ’ ἐγγὺς δισχίλια γίγνεται ἡμῖν . 
ἀπὸ τούτου νυν κατάθες μισθὸν τοῖσι δικασταῖς ἐνιαυτοῦ ἓξ χιλιάσιν , κοὔπω πλείους ἐν τῇ χώρᾳ κατένασθεν , γίγνεται ἡμῖν ἑκατὸν δήπου καὶ πεντήκοντα τάλαντα . 
Φιλοκλέων οὐδ’ ἡ δεκάτη τῶν προσιόντων ἡμῖν ἄρ’ ἐγίγνεθ’ ὁ μισθός . 
Βδελυκλέων μὰ Δί’ οὐ μέντοι . 
Φιλοκλέων καὶ ποῖ τρέπεται δὴ ’πειτα τὰ χρήματα τἄλλα ; 
Βδελυκλέων ἐς τούτους τοὺς ‘οὐχὶ προδώσω τὸν Ἀθηναίων κολοσυρτόν , ἀλλὰ μαχοῦμαι περὶ τοῦ πλήθους ἀεί.’ 
σὺ γὰρ ὦ πάτερ αὐτοὺς ἄρχειν αἱρεῖ σαυτοῦ τούτοις τοῖς ῥηματίοις περιπεφθείς . 
κᾆθ’ οὗτοι μὲν δωροδοκοῦσιν κατὰ πεντήκοντα τάλαντα ἀπὸ τῶν πόλεων ἐπαπειλοῦντες τοιαυτὶ κἀναφοβοῦντες , 
‘δώσετε τὸν φόρον , ἢ βροντήσας τὴν πόλιν ὑμῶν ἀνατρέψω.’ σὺ δὲ τῆς ἀρχῆς ἀγαπᾷς τῆς σῆς τοὺς ἀργελόφους περιτρώγων . 
οἱ δὲ ξύμμαχοι ὡς ᾔσθηνται τὸν μὲν σύρφακα τὸν ἄλλον ἐκ κηθαρίον λαγαριζόμενον καὶ τραγαλιζοντα τὸ μηδέν , σὲ μὲν ἡγοῦνται Κόννου ψῆφον , τούτοισι δὲ δωροφοροῦσιν ὕρχας οἶνον δάπιδας τυρὸν μέλι σήσαμα προσκεφάλαια φιάλας χλανίδας στεφάνους ὅρμους ἐκπώματα πλουθυγιείαν · 
σοὶ δ’ ὧν ἄρχεις , πολλὰ μὲν ἐν γῇ πολλὰ δ’ ἐφ’ ὑγρᾷ πιτυλεύσας , οὐδεὶς οὐδὲ σκορόδου κεφαλὴν τοῖς ἑψητοῖσι δίδωσιν . 
Φιλοκλέων μὰ Δί’ ἀλλὰ παρ’ Εὐχαρίδου καὐτὸς τρεῖς γ’ ἄγλιθας μετέπεμψα . 
ἀλλ’ αὐτήν μοι τὴν δουλείαν οὐκ ἀποφαίνων ἀποκναίεις . 
Βδελυκλέων οὐ γὰρ μεγάλη δουλεία ’στὶν τούτους μὲν ἅπαντας ἐν ἀρχαῖς αὐτούς τ’ εἶναι καὶ τοὺς κόλακας τοὺς τούτων μισθοφοροῦντας ; 
σοὶ δ’ ἤν τις δῷ τοὺς τρεῖς ὀβολούς , ἀγαπᾷς · οὓς αὐτὸς ἐλαύνων καὶ πεζομαχῶν καὶ πολιορκῶν ἐκτήσω πολλὰ πονήτας . 
καὶ πρὸς τούτοις ἐπιταττόμενος φοιτᾷς , ὃ μάλιστά μ’ ἀπάγχει , ὅταν εἰσελθὸν μειράκιόν σοι κατάπυγον , Χαιρέου υἱός , ὡδὶ διαβὰς διακινηθεὶς τῷ σώματι καὶ τρυφερανθείς , ἥκειν εἴπῃ πρὼ| κἀν ὥρᾳ δικάσονθ’ , ὡς ὅστις ἂν ὑμῶν ὕστερος ἔλθῃ τοῦ σημείου , τὸ τριώβολον οὐ κομιεῖται · 
αὐτὸς δὲ φέρει τὸ συνηγορικὸν δραχμήν , κἂν ὕστερος ἔλθῃ · 
καὶ κοινωνῶν τῶν ἀρχόντων ἑτέρῳ τινὶ τῶν μεθ’ ἑαυτοῦ , ἤν τίς τι διδῷ τῶν φευγόντων , ξυνθέντε τὸ πρᾶγμα δύ’ ὄντε ἐσπουδάκατον , κᾆθ’ ὡς πρίονθ’ ὁ μὲν ἕλκει ὁ δ’ ἀντενέδωκε · 
σὺ δὲ χασκάζεις τὸν κωλακρέτην , τὸ δὲ πραττόμενόν σε λέληθεν . 
Φιλοκλέων ταυτί με ποιοῦσ’ ; 
οἴμοι τί λέγεις ; 
ὥς μου τὸν θῖνα ταράττεις , καὶ τὸν νοῦν μου προσάγεις μᾶλλον , κοὐκ οἶδ’ ὅ τι χρῆμά με ποιεῖς . 
Βδελυκλέων σκέψαι τοίνυν ὡς ἐξόν σοι πλουτεῖν καὶ τοῖσιν ἅπασιν ὑπὸ τῶν ἀεὶ δημιζόντων οὐκ οἶδ’ ὅπῃ ἐγκεκύκλησαι , ὅστις πόλεων ἄρχων πλείστων ἀπὸ τοῦ Πόντου μέχρι Σαρδοῦς οὐκ ἀπολαύεις πλὴν τοῦθ’ ὃ φέρεις ἀκαρῆ · καὶ τοῦτ’ ἐρίῳ σοι ἐνστάζουσιν κατὰ μικρὸν ἀεὶ τοῦ ζῆν ἕνεχ’ ὥσπερ ἔλαιον . 
βούλονται γάρ σε πένητ’ εἶναι · καὶ τοῦθ’ ὧν οὕνεκ’ ἐρῶ σοι , ἵνα γιγνώσκῃς τὸν τιθασευτήν , κᾆθ’ ὅταν οὗτός γ’ ἐπισίξῃ ἐπὶ τῶν ἐχθρῶν τιν’ ἐπιρρύξας , ἀγρίως αὐτοῖς ἐπιπηδᾷς . 
εἰ γὰρ ἐβούλοντο βίον πορίσαι τῷ δήμῳ , ῥᾴδιον ἦν ἄν . 
εἰσίν γε πόλεις χίλιαι αἳ νῦν τὸν φόρον ἡμῖν ἀπάγουσι · 
τούτων εἴκοσιν ἄνδρας βόσκειν εἴ τις προσέταξεν ἑκάστῃ , δύο μυριάδ’ ἂν τῶν δημοτικῶν ἔζων ἐν πᾶσι λαγῴοις καὶ στεφάνοισιν παντοδαποῖσιν καὶ πυριάτῃ , ἄξια τῆς γῆς ἀπολαύοντες καὶ τοῦ ’ν Μαραθῶνι τροπαίου . 
νῦν δ’ ὥσπερ ἐλαολόγοι χωρεῖθ’ ἅμα τῷ τὸν μισθὸν ἔχοντι . 
Φιλοκλέων οἴμοι τί πέπονθ’ ; 
ὡς νάρκη μου κατὰ τῆς χειρὸς καταχεῖται , καὶ τὸ ξίφος οὐ δύναμαι κατέχειν , ἀλλ’ ἤδη μαλθακός εἰμι . 
Βδελυκλέων ἀλλ’ ὁπόταν μὲν δείσωσ’ αὐτοί , τὴν Εὔβοιαν διδόασιν ὑμῖν καὶ σῖτον ὑφίστανται κατὰ πεντήκοντα μεδίμνους ποριεῖν · ἔδοσαν δ’ οὐπώποτέ σοι πλὴν πρώην πέντε μεδίμνους , καὶ ταῦτα μόλις ξενίας φεύγων ἔλαβες κατὰ χοίνικα κριθῶν . 
Βδελυκλέων ὧν οὕνεκ’ ἐγώ σ’ ἀπέκλῃον ἀεὶ βόσκειν ἐθέλων καὶ μὴ τούτους ἐγχάσκειν σοι στομφάζοντας . 
καὶ νῦν ἀτεχνῶς ἐθέλω παρέχειν ὅ τι βούλει σοι , πλὴν κωλακρέτου γάλα πίνειν . 
Χορός ἦ που σοφὸς ἦν ὅστις ἔφασκεν , πρὶν ἂν ἀμφοῖν μῦθον ἀκούσῃς , οὐκ ἂν δικάσαις . 
σὺ γὰρ οὖν νῦν μοι νικᾶν πολλῷ δεδόκησαι · 
ὥστ’ ἤδη τὴν ὀργὴν χαλάσας τοὺς σκίπωνας καταβάλλω . 
ἀλλ’ ὦ τῆς ἡλικίας ἡμῖν τῆς αὐτῆς συνθιασῶτα , 
Χορός πιθοῦ πιθοῦ λόγοισι , μηδ’ ἄφρων γένῃ μηδ’ ἀτενὴς ἄγαν ἀτεράμων τ’ ἀνήρ . 
εἴθ’ ὤφελέν μοι κηδεμὼν ἢ ξυγγενὴς εἶναί τις ὅστις τοιαῦτ’ ἐνουθέτει . 
σοὶ δὲ νῦν τις θεῶν παρὼν ἐμφανὴς ξυλλαμβάνει τοῦ πράγματος , καὶ δῆλός ἐστιν εὖ ποιῶν · 
σὺ δὲ παρὼν δέχου . 
Βδελυκλέων καὶ μὴν θρέψω γ’ αὐτὸν παρέχων ὅσα πρεσβύτῃ ξύμφορα , χόνδρον λείχειν , χλαῖναν μαλακήν , σισύραν , πόρνην , ἥτις τὸ πέος τρίψει καὶ τὴν ὀσφῦν . 
ἀλλ’ ὅτι σιγᾷ κοὐδὲν γρύζει , τοῦτ’ οὐ δύναταί με προσέσθαι . 
Χορός νενουθέτηκεν αὑτὸν ἐς τὰ πράγμαθ’ , οἶς τότ’ ἐπεμαίνετ’ · ἔγνωκε γὰρ ἀρτίως , λογίζεταί τ’ ἐκεῖνα πάνθ’ ἁμαρτίας ἃ σοῦ κελεύοντος οὐκ ἐπείθετο . 
νῦν δ’ ἴσως τοῖσι σοῖς λόγοις πείθεται καὶ σωφρονεῖ μέντοι μεθιστὰς ἐς τὸ λοιπὸν τὸν τρόπον πιθόμενός τέ σοι . 
Φιλοκλέων ἰώ μοί μοι . 
Βδελυκλέων οὗτος τί βοᾷς ; 
Φιλοκλέων μή μοι τούτων μηδὲν ὑπισχνοῦ . 
κείνων ἔραμαι , κεῖθι γενοίμαν , ἵν’ ὁ κῆρύξ φησι , ’τίς ἀψήφιστος ; 
ἀνιστάσθω.’ κἀπισταίην ἐπὶ τοῖς κημοῖς ψηφιζομένων ὁ τελευταῖος . 
σπεῦδ’ ὦ ψυχή . 
ποῦ μοι ψυχή ; 
πάρες ὦ σκιερά . 
μὰ τὸν Ἡρακλέα μή νυν ἔτ’ ἐγὼ ’ν τοῖσι δικασταῖς κλέπτοντα Κλέωνα λάβοιμι . 
Βδελυκλέων ἴθ’ ὦ πάτερ πρὸς τῶν θεῶν ἐμοὶ πιθοῦ . 
Φιλοκλέων τί σοι πίθωμαι ; 
λέγ’ ὅ τι βούλει πλὴν ἑνός . 
Βδελυκλέων ποίου ; 
φέρ’ ἴδω . 
Φιλοκλέων τοῦ μὴ δικάζειν . 
τοῦτο δὲ 
Ἅιδης διακρινεῖ πρότερον ἢ ’γὼ πείσομαι . 
Βδελυκλέων σὺ δ’ οὖν , ἐπειδὴ τοῦτο κεχάρηκας ποιῶν , ἐκεῖσε μὲν μηκέτι βάδιζ’ , ἀλλ’ ἐνθάδε αὐτοῦ μένων δίκαζε τοῖσιν οἰκέταις . 
Φιλοκλέων περὶ τοῦ ; 
τί ληρεῖς ; 
Βδελυκλέων ταὔθ’ ἅπερ ἐκεῖ πράττεται · 
ὅτι τὴν θύραν ἀνέῳξεν ἡ σηκὶς λάθρᾳ , ταύτης ἐπιβολὴν ψηφιεῖ μίαν μόνην . 
πάντως δὲ κἀκεῖ ταῦτ’ ἔδρας ἑκάστοτε . 
καὶ ταῦτα μέν νυν εὐλόγως , ἢν ἐξέχῃ ἕλη κατ’ ὄρθρον , ἡλιάσει πρὸς ἥλιον · 
ἐὰν δὲ νείφῃ , πρὸς τὸ πῦρ καθήμενος · 
ὕοντος εἴσει · κἄν ἔγρῃ μεσημβρινός , οὐδείς σ’ ἀποκλῄσει θεσμοθέτης τῇ κιγκλίδι . 
Φιλοκλέων τουτί μ’ ἀρέσκει . 
Βδελυκλέων πρὸς δὲ τούτοις γ’ , ἢν δίκην λέγῃ μακράν τις , οὐχὶ πεινῶν ἀναμενεῖς δάκνων σεαυτὸν καὶ τὸν ἀπολογούμενον . 
Φιλοκλέων πῶς οὖν διαγιγνώσκειν καλῶς δυνήσομαι ὥσπερ πρότερον τὰ πράγματ’ ἔτι μασώμενος ; 
Βδελυκλέων πολλῷ γ’ ἄμεινον · καὶ λέγεται γὰρ τουτογί , ὡς οἱ δικασταὶ ψευδομένων τῶν μαρτύρων μόλις τὸ πρᾶγμ’ ἔγνωσαν ἀναμασώμενοι . 
Φιλοκλέων ἀνά τό με πείθεις . 
ἀλλ’ ἐκεῖν’ οὔπω λέγεις , τὸν μισθὸν ὁπόθεν λήψομαι . 
Βδελυκλέων παρ’ ἐμοῦ . 
Φιλοκλέων καλῶς , ὁτιὴ κατ’ ἐμαυτὸν κοὐ μεθ’ ἑτέρου λήψομαι . 
αἴσχιστα γάρ τοί μ’ ἠργάσατο Λυσίστρατος ὁ σκωπτόλης . 
δραχμὴν μετ’ ἐμοῦ πρώην λαβὼν ἐλθὼν διεκερματίζετ’ ἐν τοῖς ἰχθύσιν , κἄπειτ’ ἐνέθηκε τρεῖς λοπίδας μοι κεστρέων · 
κἀγὼ ’νέκαψ’ · ὀβολοὺς γὰρ ᾠόμην λαβεῖν · 
κᾆτα βδελυχθεὶς ὀσφρόμενος ἐξέπτυσα · 
κᾆθ’ εἷλκον αὐτόν . 
Βδελυκλέων ὁ δὲ τί πρὸς ταῦτ’ εἶφ’ ; 
Φιλοκλέων ὅ τι ; 
ἀλεκτρυόνος μ’ ἔφασκε κοιλίαν ἔχειν · 
‘ταχὺ γοῦν καθέψεις τἀργύριον , ’ 
ἦ δ’ ὃς λέγων . 
Βδελυκλέων ὁρᾷς ὅσον καὶ τοῦτο δῆτα κερδανεῖς . 
Φιλοκλέων οὐ πάνυ τι μικρόν . 
ἀλλ’ ὅπερ μέλλεις ποίει . 
Βδελυκλέων ἀνάμενέ νυν · ἐγὼ δὲ ταῦθ’ ἥξω φέρων . 
Φιλοκλέων ὅρα τὸ χρῆμα , τὰ λόγῑ ὡς περαίνεται . 
ἠκηκόη γὰρ ὡς Ἀθηναῖοί ποτε δικάσοιεν ἐπὶ ταῖς οἰκίαισι τὰς δίκας , κἀν τοῖς προθύροις ἐνοικοδομήσοι πᾶς ἀνὴρ αὑτῷ δικαστηρίδιον μικρὸν πάνυ , ὥσπερ Ἑκάταιον , πανταχοῦ πρὸ τῶν θυρῶν . 
Βδελυκλέων ἰδού , τί ἔτ’ ἐρεῖς ; 
ὡς ἅπαντ’ ἐγὼ φέρω ὅσαπερ ἔφασκον , κἄτι πολλῷ πλείονα . 
ἀμὶς μέν , ἢν οὐρητιάσῃς , αὑτηὶ παρά σοι κρεμήσετ’ ἐγγὺς ἐπὶ τοῦ παττάλου . 
Φιλοκλέων σοφόν γε τουτὶ καὶ γέροντι πρόσφορον ἐξηῦρες ἀτεχνῶς φάρμακον στραγγουρίας . 
Βδελυκλέων καὶ πῦρ γε τουτί · καὶ προσέστηκεν φακῆ ῥοφεῖν , ἐὰν δέῃ τι . 
Φιλοκλέων τοῦτ’ αὖ δεξιόν · 
κἂν γὰρ πυρέττω , τόν γε μισθὸν λήψομαι . 
αὐτοῦ μένων γὰρ τὴν φακῆν ῥοφήσομαι . 
ἀτὰρ τί τὸν ὄρνιν ὡς ἔμ’ ἐξηνέγκατε ; 
Βδελυκλέων ἵνα γ’ , ἢν καθεύδῃς ἀπολογουμένου τινός , ᾄδων ἄνωθεν ἐξεγείρῃ σ’ οὑτοσί . 
Φιλοκλέων ἓν ἔτι ποθῶ , τὰ δ’ ἄλλ’ ἀρέσκει μοι . 
Βδελυκλέων τὸ τί ; 
Φιλοκλέων θἠρῷον εἴ πως ἐκκομίσαις τὸ τοῦ Λύκου . 
Βδελυκλέων πάρεστι τουτί , καὐτὸς ἅναξ οὑτοσί . 
Φιλοκλέων ὦ δέσποθ’ ἥρως ὡς χαλεπὸς ἄρ’ ἦσθ’ ἰδεῖν . 
Βδελυκλέων οἷόσπερ ἡμῖν φαίνεται Κλεώνυμος . 
Φιλοκλέων οὔκουν ἔχει γ’ οὐδ’ αὐτὸς ἥρως ὢν ὅπλα . 
Βδελυκλέων εἰ θᾶττον ἐκαθίζου σύ , θᾶττον ἂν δίκην ἐκάλουν . 
Φιλοκλέων κάλει νυν , ὡς κάθημαι ’γὼ πάλαι . 
Βδελυκλέων φέρε νυν τίν’ αὐτῷ πρῶτον εἰσαγάγω δίκην ; 
τί τίς κακὸν δέδρακε τῶν ἐν τᾠκίᾳ ; 
ἡ Θρᾷττα προσκαύσασα πρώην τὴν χύτραν — 
Φιλοκλέων ἐπίσχες οὗτος · ὡς ὀλίγου μ’ ἀπώλεσας . 
ἄνευ δρυφάκτου τὴν δίκην μέλλεις καλεῖν , ὃ πρῶτον ἡμῖν τῶν ἱερῶν ἐφαίνετο ; 
Βδελυκλέων μὰ τὸν Δί’ οὐ πάρεστιν . 
Φιλοκλέων ἀλλ’ ἐγὼ δραμὼν αὐτὸς κομιοῦμαι τό γε παραυτίκ’ ἔνδοθεν . 
Βδελυκλέων τί ποτε τὸ χρῆμ’ ; 
ὡς δεινὸν ἡ φιλοχωρία . 
Σωσίας βάλλ’ ἐς κόρακας . 
τοιουτονὶ τρέφειν κύνα . 
Βδελυκλέων τί δ’ ἔστιν ἐτεόν ; 
Σωσίας οὐ γὰρ ὁ Λάβης ἀρτίως ὁ κύων παρᾴξας ἐς τὸν ἰπνὸν ὑφαρπάσας τροφαλίδα τυροῦ Σικελικὴν κατεδήδοκεν ; 
Βδελυκλέων τοῦτ’ ἆρα πρῶτον τἀδίκημα τῷ πατρὶ εἰσακτέον μοι · σὺ δὲ κατηγόρει παρών . 
Σωσίας μὰ Δί’ οὐκ ἔγωγ’ · ἀλλ’ ἅτερός φησιν κύων κατηγορήσειν , ἤν τις εἰσάγῃ γραφήν . 
Βδελυκλέων ἴθι νυν ἄγ’ αὐτὼ δεῦρο . 
Σωσίας ταῦτα χρὴ ποιεῖν . 
Βδελυκλέων τουτὶ τί ἔστι ; 
Φιλοκλέων χοιροκομεῖον Ἑστίας . 
Βδελυκλέων εἶθ’ ἱεροσυλήσας φέρεις ; 
Φιλοκλέων οὔκ , ἀλλ’ ἵνα ἀφ’ Ἑστίας ἀρχόμενος ἐπιτρίψω τινά . 
ἀλλ’ εἴσαγ’ ἀνύσας · ὡς ἐγὼ τιμᾶν βλέπω . 
Βδελυκλέων φέρε νυν ἐνέγκω τὰς σανίδας καὶ τὰς γραφάς . 
Φιλοκλέων οἴμοι διατρίβεις κἀπολεῖς τριψημερῶν · 
ἐγὼ δ’ ἀλοκίζειν ἐδεόμην τὸ χωρίον . 
Βδελυκλέων ἰδού . 
Φιλοκλέων κάλει νυν . 
Βδελυκλέων ταῦτα δή . 
τίς οὑτοσὶ ὁ πρῶτός ἐστιν ; 
Φιλοκλέων ἐς κόρακας , ὡς ἄχθομαι ὁτιὴ ’πελαθόμην τοὺς καδίσκους ἐκφέρειν . 
Βδελυκλέων οὗτος σὺ ποῖ θεῖς ; 
Φιλοκλέων ἐπὶ καδίσκους . 
Βδελυκλέων μη δαμῶς . 
ἐγὼ γὰρ εἶχον τούσδε τοὺς ἀρυστίχους . 
Φιλοκλέων κάλλιστα τοίνυν · πάντα γὰρ πάρεστι νῷν ὅσων δεόμεθα , πλήν γε δὴ τῆς κλεψύδρας . 
Βδελυκλέων ἡδὶ δὲ δὴ τίς ἐστιν ; 
οὐχὶ κλεψύδρα ; 
Φιλοκλέων εὖ γ’ ἐκπορίζεις αὐτὰ κἀπιχωρίως . 
Βδελυκλέων ἀλλ’ ὡς τάχιστα πῦρ τις ἐξενεγκάτω καὶ μυρρίνας καὶ τὸν λιβανωτὸν ἔνδοθεν , ὅπως ἂν εὐξώμεσθα πρῶτα τοῖς θεοῖς . 
Χορός καὶ μὴν ἡμεῖς ἐπὶ ταῖς σπονδαῖς καὶ ταῖς εὐχαῖς φήμην ἀγαθὴν λέξομεν ὑμῖν , ὅτι γενναίως ἐκ τοῦ πολέμου καὶ τοῦ νείκους ξυνεβήτην . 
Βδελυκλέων εὐφημία μὲν πρῶτα νῦν ὑπαρχέτω . 
Χορός ὦ Φοῖβ’ Ἄπολλον Πύθῑ ἐπ’ ἀγαθῇ τύχῃ τὸ πρᾶγμ’ ὃ μηχανᾶται ἔμπροσθεν οὗτος τῶν θυρῶν , ἅπασιν ἡμῖν ἁρμόσαι παυσαμένοις πλάνων . 
ἰήιε Παιάν . 
Βδελυκλέων ὦ δέσποτ’ ἄναξ γεῖτον ἀγυιεῦ προθύρου προπύλαιε , δέξαι τελετὴν καινὴν ὦναξ , ἣν τῷ πατρὶ καινοτομοῦμεν , παῦσόν τ’ αὐτοῦ τοῦτο τὸ λίαν στρυφνὸν καὶ πρίνινον ἦθος , ἀντὶ σιραίου μέλιτος μικρὸν τῷ θυμιδίῳ παραμείξας · 
ἤδη δ’ εἶναι τοῖς ἀνθρώποις ἤπιον αὐτόν , τοὺς φεύγοντάς τ’ ἐλεεῖν μᾶλλον τῶν γραψαμένων κἀπιδακρύειν ἀντιβολούντων , καὶ παυσάμενον τῆς δυσκολίας ἀπὸ τῆς ὀργῆς τὴν ἀκαλήφην ἀφελέσθαι . 
Χορός ξυνευχόμεσθα <ταὐτά> 
σοι κἀπᾴδομεν νέαισιν ἀρχαῖς ἕνεκα τῶν προλελεγμένων . 
εὖνοι γάρ ἐσμεν ἐξ οὗ τὸν δῆμον ᾐσθόμεσθά σου φιλοῦντος ὡς οὐδεὶς ἀνὴρ τῶν γε νεωτέρων . 
<ἰήιε Παιάν.> 
Βδελυκλέων εἴ τις θύρασιν ἡλιαστής , εἰσίτω · 
ὡς ἡνίκ’ ἂν λέγωσιν οὐκ ἐσφρήσομεν . 
Φιλοκλέων τίς ἆρ’ ὁ φεύγων ; 
Βδελυκλέων οὗτος . 
Φιλοκλέων ὅσον ἁλώσεται . 
Βδελυκλέων ἀκούετ’ ἤδη τῆς γραφῆς . 
ἐγράψατο κύων Κυδαθηναιεὺς Λάβητ’ Αἰξωνέα τὸν τυρὸν ἀδικεῖν ὅτι μόνος κατήσθιεν τὸν Σικελικόν . 
τίμημα κλῳὸς σύκινος . 
Φιλοκλέων θάνατος μὲν οὖν κύνειος , ἢν ἅπαξ ἁλῷ . 
Βδελυκλέων καὶ μὴν ὁ φεύγων οὑτοσὶ Λάβης πάρα . 
Φιλοκλέων ὦ μιαρὸς οὗτος · ὡς δὲ καὶ κλέπτον βλέπει , οἷον σεσηρὼς ἐξαπατήσειν μ’ οἴεται . 
ποῦ δ’ <ἔσθ’> 
ὁ διώκων , ὁ Κυδαθηναιεὺς κύων ; 
Κύων αὗ αὗ . 
Βδελυκλέων πάρεστιν οὗτος . 
Φιλοκλέων ἕτερος οὗτος αὖ Λάβης . 
Βδελυκλέων ἀγαθός γ’ ὑλακτεῖν καὶ διαλείχειν τὰς χύτρας . 
σίγα , κάθιζε · σὺ δ’ ἀναβὰς κατηγόρει . 
Φιλοκλέων φέρε νυν ἅμα τήνδ’ ἐγχεάμενος κἀγὼ ῥοφῶ . 
Σωσίας τῆς μὲν γραφῆς ἠκούσαθ’ ἣν ἐγραψάμην ἄνδρες δικασταὶ τουτονί . 
δεινότατα γὰρ ἔργων δέδρακε κἀμὲ καὶ τὸ ῥυππαπαῖ . 
ἀποδρὰς γὰρ ἐς τὴν γωνίαν τυρὸν πολὺν κατεσικέλιζε κἀνέπλητ’ ἐν τῷ σκότῳ — 
Φιλοκλέων νὴ τὸν Δί’ ἀλλὰ δῆλός ἐστ’ · ἔμοιγέ τοι τυροῦ κάκιστον ἀρτίως ἐνήρυγεν ὁ βδελυρὸς οὗτος . 
Σωσίας κοὐ μετέδωκ’ αἰτοῦντί μοι . 
καίτοι τίς ὑμᾶς εὖ ποιεῖν δυνήσεται , ἢν μή τι κἀμοί τις προβάλλῃ τῷ κυνί ; 
Φιλοκλέων οὐδὲν μετέδωκεν οὐδὲ τῷ κοινῷ γ’ ἐμοί . 
θερμὸς γὰρ ἁνὴρ οὐδὲν ἧττον τῆς φακῆς . 
Βδελυκλέων πρὸς τῶν θεῶν μὴ προκαταγίγνωσκ’ ὦ πάτερ , πρὶν ἄν γ’ ἀκούσῃς ἀμφοτέρων . 
Φιλοκλέων ἀλλ’ ὦγαθὲ τὸ πρᾶγμα φανερόν ἐστιν · αὐτὸ γὰρ βοᾷ . 
Σωσίας μή νυν ἀφῆτέ γ’ αὐτόν , ὡς ὄντ’ αὖ πολὺ κυνῶν ἁπάντων ἄνδρα μονοφαγίστατον , ὅστις περιπλεύσας τὴν θυείαν ἐν κύκλῳ ἐκ τῶν πόλεων τὸ σκῖρον ἐξεδήδοκεν . 
Φιλοκλέων ἐμοὶ δέ γ’ οὐκ ἔστ’ οὐδὲ τὴν ὑδρίαν πλάσαι . 
Σωσίας πρὸς ταῦτα τοῦτον κολάσατ’ · οὐ γὰρ ἄν ποτε τρέφειν δύναιτ’ ἂν μία λόχμη κλέπτα δύο · 
ἵνα μὴ κεκλάγγω διὰ κενῆς ἄλλως ἐγώ · 
ἐὰν δὲ μή , τὸ λοιπὸν οὐ κεκλάγξομαι . 
Φιλοκλέων ἰοὺ ἰού . 
ὅσας κατηγόρησε τὰς πανουργίας . 
κλέπτον τὸ χρῆμα τἀνδρός · οὐ καὶ σοὶ δοκεῖ ὦλεκτρυόν ; 
νὴ τὸν Δί’ ἐπιμύει γέ τοι . 
ὁ θεσμοθέτης · ποῦ ’σθ’ οὗτος ; 
ἀμίδα μοι δότω . 
Βδελυκλέων αὐτὸς καθελοῦ · τοὺς μάρτυρας γὰρ ἐσκαλῶ . 
Λάβητι μάρτυρας παρεῖναι τρύβλιον δοίδυκα τυρόκνηστιν ἐσχάραν χύτραν , καὶ τἄλλα , τὰ σκεύη τὰ προσκεκαυμένα . 
ἀλλ’ ἔτι σύ γ’ οὐρεῖς καὶ καθίζεις οὐδέπω ; 
Φιλοκλέων τοῦτον δέ γ’ οἶμ’ ἐγὼ χεσεῖσθαι τήμερον . 
Βδελυκλέων οὐκ αὖ σὺ παύσει χαλεπὸς ὢν καὶ δύσκολος , καὶ ταῦτα τοῖς φεύγουσιν , ἀλλ’ ὀδὰξ ἔχει ; 
ἀνάβαιν’ , ἀπολογοῦ . 
τί σεσιώπηκας ; 
λέγε . 
Φιλοκλέων ἀλλ’ οὐκ ἔχειν οὗτός γ’ ἔοικεν ὅ τι λέγῃ . 
Βδελυκλέων οὔκ , ἀλλ’ ἐκεῖνό μοι δοκεῖ πεπονθέναι , ὅπερ ποτὲ φεύγων ἔπαθε καὶ Θουκυδίδης · 
ἀπόπληκτος ἐξαίφνης ἐγένετο τὰς γνάθους . 
πάρεχ’ ἐκποδών . 
ἐγὼ γὰρ ἀπολογήσομαι . 
χαλεπὸν μὲν ὦνδρες ἐστὶ διαβεβλημένου ὑπεραποκρίνεσθαι κυνός , λέξω δ’ ὅμως . 
ἀγαθὸς γάρ ἐστι καὶ διώκει τοὺς λύκους . 
Φιλοκλέων κλέπτης μὲν οὖν οὗτός γε καὶ ξυνωμότης . 
Βδελυκλέων μὰ Δί’ ἀλλ’ ἄριστός ἐστι τῶν νυνὶ κυνῶν οἷός τε πολλοῖς προβατίοις ἐφεστάναι . 
Φιλοκλέων τί οὖν ὄφελος , τὸν τυρὸν εἰ κατεσθίει ; 
Βδελυκλέων ὅ τι ; 
σοῦ προμάχεται καὶ φυλάττει τὴν θύραν καὶ τἄλλ’ ἄριστός ἐστιν · εἰ δ’ ὑφείλετο , ξύγγνωθι . 
κιθαρίζειν γὰρ οὐκ ἐπίσταται . 
Φιλοκλέων ἐγὼ δ’ ἐβουλόμην ἂν οὐδὲ γράμματα , ἵνα μὴ κακουργῶν ἐνέγραφ’ ἡμῖν τὸν λόγον . 
Βδελυκλέων ἄκουσον ὦ δαιμόνιέ μου τῶν μαρτύρων . 
ἀνάβηθι τυρόκνηστι καὶ λέξον μέγα · 
σὺ γὰρ ταμιεύουσ’ ἔτυχες . 
ἀπόκριναι σαφῶς , εἰ μὴ κατέκνησας τοῖς στρατιώταις ἅλαβες . 
φησὶ κατακνῆσαι . 
Φιλοκλέων νὴ Δί’ ἀλλὰ ψεύδεται . 
Βδελυκλέων ὦ δαιμόνῑ ἐλέει ταλαιπωρουμένους . 
οὗτος γὰρ ὁ Λάβης καὶ τραχήλῑ ἐσθίει καὶ τὰς ἀκάνθας , κοὐδέποτ’ ἐν ταὐτῷ μένει . 
ὁ δ’ ἕτερος οἷός ἐστιν οἰκουρὸς μόνον . 
αὐτοῦ μένων γὰρ ἅττ’ ἂν εἴσω τις φέρῃ τούτων μεταιτεῖ τὸ μέρος · εἰ δὲ μή , δάκνει . 
Φιλοκλέων αἰβοῖ . 
τί κακόν ποτ’ ἔσθ’ ὅτῳ μαλάττομαι ; 
κακόν τι περιβαίνει με κἀναπείθομαι . 
Βδελυκλέων ἴθ’ ἀντιβολῶ σ’ · οἰκτίρατ’ αὐτὸν ὦ πάτερε , καὶ μὴ διαφθείρητε . 
ποῦ τὰ παιδία ; 
ἀναβαίνετ’ ὦ πόνηρα καὶ κνυζούμενα αἰτεῖτε κἀντιβολεῖτε καὶ δακρύετε . 
Φιλοκλέων κατάβα κατάβα κατάβα κατάβα . 
Βδελυκλέων καταβήσομαι . 
καίτοι τὸ κατάβα τοῦτο πολλοὺς δὴ πάνυ ἐξηπάτηκεν . 
ἀτὰρ ὅμως καταβήσομαι . 
Φιλοκλέων ἐς κόρακας . 
ὡς οὐκ ἀγαθόν ἐστι τὸ ῥοφεῖν . 
ἐγὼ γὰρ ἀπεδάκρυσα νῦν γνώμην ἐμὴν οὐδέν ποτ’ ἀλλ’ ἢ τῆς φακῆς ἐμπλήμενος . 
Βδελυκλέων οὔκουν ἀποφεύγει δῆτα ; 
Φιλοκλέων χαλεπὸν εἰδέναι . 
Βδελυκλέων ἴθ’ ὦ πατρίδιον ἐπὶ τὰ βελτίω τρέπου . 
τηνδὶ λαβὼν τὴν ψῆφον ἐπὶ τὸν ὕστερον μύσας παρᾷξον κἀπόλυσον ὦ πάτερ . 
Φιλοκλέων οὐ δῆτα · κιθαρίζειν γὰρ οὐκ ἐπίσταμαι . 
Βδελυκλέων φέρε νύν σε τῃδὶ τὴν ταχίστην περιάγω . 
Φιλοκλέων ὅδ’ ἔσθ’ ὁ πρότερος ; 
Βδελυκλέων οὗτος · 
Φιλοκλέων αὕτη ’νταῦθ’ ἔνι . 
Βδελυκλέων ἐξηπάτηται κἀπολέλυκεν οὐχ ἑκών . 
φέρ’ ἐξεράσω . 
Φιλοκλέων πῶς ἄρ’ ἠγωνίσμεθα ; 
Βδελυκλέων δείξειν ἔοικεν . 
ἐκπέφευγας ὦ Λάβης . 
πάτερ πάτερ τί πέπονθας ; 
οἴμοι · ποῦ ’σθ’ ὕδωρ ; 
ἔπαιρε σαυτόν . 
Φιλοκλέων εἰπέ νυν ἐκεῖνό μοι , ὄντως ἀπέφυγε ; 
Βδελυκλέων νὴ Δί’ · 
Φιλοκλέων οὐδέν εἰμ’ ἄρα . 
Βδελυκλέων μὴ φροντίσῃς ὦ δαιμόνῑ · ἀλλ’ ἀνίστασο . 
Φιλοκλέων πῶς οὖν ἐμαυτῷ τοῦτ’ ἐγὼ ξυνείσομαι , φεύγοντ’ ἀπολύσας ἄνδρα ; 
τί ποτε πείσομαι ; 
ἀλλ’ ὦ πολυτίμητοι θεοὶ ξύγγνωτέ μοι · 
ἄκων γὰρ αὔτ’ ἔδρασα κοὐ τοὐμοῦ τρόπου . 
Βδελυκλέων καὶ μηδὲν ἀγανάκτει γ’ . 
ἐγὼ γάρ σ’ ὦ πάτερ θρέψω καλῶς , ἄγων μετ’ ἐμαυτοῦ πανταχοῖ , ἐπὶ δεῖπνον , ἐς ξυμπόσιον , ἐπὶ θεωρίαν , ὥσθ’ ἡδέως διάγειν σε τὸν λοιπὸν χρόνον · 
κοὐκ ἐγχανεῖταί σ’ ἐξαπατῶν Ὑπέρβολος . 
ἀλλ’ εἰσίωμεν . 
Φιλοκλέων ταῦτά νυν , εἴπερ δοκεῖ . 
Χορός ἀλλ’ ἴτε χαίροντες ὅποι βούλεσθ’ . 
ὑμεῖς δὲ τέως ὦ μυριάδες ἀναρίθμητοι , νῦν τὰ μέλλοντ’ εὖ λέγεσθαι μὴ πέσῃ φαύλως χαμᾶζ’ εὐλαβεῖσθε . 
τοῦτο γὰρ σκαιῶν θεατῶν ἐστὶ πάσχειν , κοὐ πρὸς ὑμῶν . 
Χορός νῦν αὖτε λεὼ| προσέχετε τὸν νοῦν , εἴπερ καθαρόν τι φιλεῖτε . 
μέμψασθαι γὰρ τοῖσι θεαταῖς ὁ ποιητὴς νῦν ἐπιθυμεῖ . 
ἀδικεῖσθαι γάρ φησιν πρότερος πόλλ’ αὐτοὺς εὖ πεποιηκώς , τὰ μὲν οὐ φανερῶς ἀλλ’ ἐπικουρῶν κρύβδην ἑτέροισι ποιηταῖς , μιμησάμενος τὴν Εὐρυκλέους μαντείαν καὶ διάνοιαν , εἰς ἀλλοτρίας γαστέρας ἐνδὺς κωμῳδικὰ πολλὰ χέασθαι · 
μετὰ τοῦτο δὲ καὶ φανερῶς ἤδη κινδυνεύων καθ’ ἑαυτόν , οὐκ ἀλλοτρίων ἀλλ’ οἰκείων Μουσῶν στόμαθ’ ἡνιοχήσας . 
ἀρθεὶς δὲ μέγας καὶ τιμηθεὶς ὡς οὐδεὶς πώποτ’ ἐν ὑμῖν , οὐκ † 
ἐκτελέσαι † 
φησὶν ἐπαρθεὶς οὐδ’ ὀγκῶσαι τὸ φρόνημα , οὐδὲ παλαίστρας περικωμάζειν πειρῶν · οὐδ’ εἴ τις ἐραστὴς κωμῳδεῖσθαι παιδίχ’ ἑαυτοῦ μισῶν ἔσπευσε πρὸς αὐτόν , οὐδενὶ πώποτέ φησι πιθέσθαι , γνώμην τιν’ ἔχων ἐπιεικῆ , ἵνα τὰς Μούσας αἷσιν χρῆται μὴ προαγωγοὺς ἀποφήνῃ . 
οὐδ’ ὅτε πρῶτόν γ’ ἦρξε διδάσκειν , ἀνθρώποις φήσ’ ἐπιθέσθαι , ἀλλ’ Ἡρακλέους ὀργήν τιν’ ἔχων τοῖσι μεγίστοις ἐπιχειρεῖν , θρασέως ξυστὰς εὐθὺς ἀπ’ ἀρχῆς αὐτῷ τῷ καρχαρόδοντι , οὗ δεινόταται μὲν ἀπ’ ὀφθαλμῶν Κύννης ἀκτῖνες ἔλαμπον , ἑκατὸν δὲ κύκλῳ κεφαλαὶ κολάκων οἰμωξομένων ἐλιχμῶντο περὶ τὴν κεφαλήν , φωνὴν δ’ εἶχεν χαράδρας ὄλεθρον τετοκυίας , φώκης δ’ ὀσμήν , Λαμίας ὄρχεις ἀπλύτους , πρωκτὸν δὲ καμήλου . 
τοιοῦτον ἰδὼν τέρας οὔ φησιν δείσας καταδωροδοκῆσαι , ἀλλ’ ὑπὲρ ὑμῶν ἔτι καὶ νυνὶ πολεμεῖ · φησίν τε μετ’ αὐτὸν τοῖς ἠπιάλοις ἐπιχειρῆσαι πέρυσιν καὶ τοῖς πυρετοῖσιν , οἳ τοὺς πατέρας τ’ ἦγχον νύκτωρ καὶ τοὺς πάππους ἀπέπνιγον , κατακλινόμενοί τ’ ἐπὶ ταῖς κοίταις ἐπὶ τοῖσιν ἀπράγμοσιν ὑμῶν ἀντωμοσίας καὶ προσκλήσεις καὶ μαρτυρίας συνεκόλλων , ὥστ’ ἀναπηδᾶν δειμαίνοντας πολλοὺς ὡς τὸν πολέμαρχον . 
τοιόνδ’ εὑρόντες ἀλεξίκακον τῆς χώρας τῆσδε καθαρτήν , πέρυσιν καταπροὔδοτε καινοτάταις σπείραντ’ αὐτὸν διανοίαις , ἃς ὑπὸ τοῦ μὴ γνῶναι καθαρῶς ὑμεῖς ἐποιήσατ’ ἀναλδεῖς · 
καίτοι σπένδων πόλλ’ ἐπὶ πολλοῖς ὄμνυσιν τὸν Διόνυσον μὴ πώποτ’ ἀμείνον’ ἔπη τούτων κωμῳδικὰ μηδέν’ ἀκοῦσαι . 
τοῦτο μὲν οὖν ἔσθ’ ὑμῖν αἰσχρὸν τοῖς μὴ γνοῦσιν παραχρῆμα , ὁ δὲ ποιητὴς οὐδὲν χείρων παρὰ τοῖσι σοφοῖς νενόμισται , εἰ παρελαύνων τοὺς ἀντιπάλους τὴν ἐπίνοιαν ξυνέτριψεν . 
Χορός ἀλλὰ τὸ λοιπὸν τῶν ποιητῶν ὦ δαιμόνιοι τοὺς ζητοῦντας καινόν τι λέγειν κἀξευρίσκειν στέργετε μᾶλλον καὶ θεραπεύετε , καὶ τὰ νοήματα σῴζεσθ’ αὐτῶν , ἐσβάλλετέ τ’ ἐς τὰς κιβωτοὺς μετὰ τῶν μήλων . 
κἂν ταῦτα ποιῆθ’ , ὑμῖν δῑ ἔτους τῶν ἱματίων ὀζήσει δεξιότητος . 
Χορός ὦ πάλαι ποτ’ ὄντες ἡμεῖς ἄλκιμοι μὲν ἐν χοροῖς , ἄλκιμοι δ’ ἐν μάχαις , καὶ κατ’ αὐτὸ δὴ τοῦτο μόνον ἄνδρες ἀλκιμώτατοι · 
πρίν ποτ’ ἦν πρὶν ταῦτα , νῦν δ’ οἴχεται , κύκνου τ’ <ἔτι> 
πολιώτεραι δὴ αἵδ’ ἐπανθοῦσιν τρίχες . 
ἀλλὰ κἀκ τῶν λειψάνων δεῖ τῶνδε ῥώμην νεανικὴν σχεῖν · 
ὡς ἐγὼ τοὐμὸν νομίζω γῆρας εἶναι κρεῖττον ἢ πολλῶν κικίννους νεανιῶν καὶ σχῆμα κεὐρυπρωκτίαν . 
Χορός εἴ τις ὑμῶν ὦ θεαταὶ τὴν ἐμὴν ἰδὼν φύσιν εἶτα θαυμάζει μ’ ὁρῶν μέσον διεσφηκωμένον , ἥτις ἡμῶν ἐστὶν ἡ ’πίνοια τῆς ἐγκεντρίδος , ῥᾳδίως ἐγὼ διδάξω , κἂν ἄμουσος ᾖ τὸ πρίν . 
ἐσμὲν ἡμεῖς , οἷς πρόσεστι τοῦτο τοὐρροπύγιον , 
Ἀττικοὶ μόνοι δικαίως ἐγγενεῖς αὐτόχθονες , ἀνδρικώτατον γένος καὶ πλεῖστα τήνδε τὴν πόλιν ὠφελῆσαν ἐν μάχαισιν , ἡνίκ’ ἦλθ’ ὁ βάρβαρος , τῷ καπνῷ τύφων ἅπασαν τὴν πόλιν καὶ πυρπολῶν , ἐξελεῖν ἡμῶν μενοινῶν πρὸς βίαν τἀνθρήνια . 
εὐθέως γὰρ ἐκδραμόντες ξὺν δορὶ ξὺν ἀσπίδι ἐμαχόμεσθ’ αὐτοῖσι , θυμὸν ὀξίνην πεπωκότες , στὰς ἀνὴρ παρ’ ἄνδρ’ , ὑπ’ ὀργῆς τὴν χελύνην ἐσθίων · 
ὑπὸ δὲ τῶν τοξευμάτων οὐκ ἦν ἰδεῖν τὸν οὐρανόν . 
ἀλλ’ ὅμως ἐωσάμεσθα ξὺν θεοῖς πρὸς ἑσπέραν . 
γλαῦξ γὰρ ἡμῶν πρὶν μάχεσθαι τὸν στρατὸν διέπτετο · 
εἶτα δ’ εἱπόμεσθα θυννάζοντες ἐς τοὺς θυλάκους , οἱ δ’ ἔφευγον τὰς γνάθους καὶ τὰς ὀφρῦς κεντούμενοι · 
ὥστε παρὰ τοῖς βαρβάροισι πανταχοῦ καὶ νῦν ἔτι μηδὲν Ἀττικοῦ καλεῖσθαι σφηκὸς ἀνδρικώτερον . 
Χορός ἆρα δεινὸς ἦ τόθ’ ὥστε πάντα μὴ δεδοικέναι , καὶ κατεστρεψάμην τοὺς ἐναντίους , πλέων ἐκεῖσε ταῖς τριήρεσιν ; 
οὐ γὰρ ἦν ἡμῖν ὅπως ῥῆσιν εὖ λέξειν ἐμέλλομεν τότ’ , οὐδὲ συκοφαντήσειν τινὰ φροντίς , ἀλλ’ ὅστις ἐρέτης ἔσοιτ’ ἄριστος . 
τοιγαροῦν πολλὰς πόλεις Μήδων ἑλόντες αἰτιώτατοι φέρεσθαι τὸν φόρον δεῦρ’ ἐσμέν , ὃν κλέπτουσιν οἱ νεώτεροι . 
Χορός πολλαχοῦ σκοποῦντες ἡμᾶς εἰς ἅπανθ’ εὑρήσετε τοὺς τρόπους καὶ τὴν δίαιταν σφηξὶν ἐμφερεστάτους . 
πρῶτα μὲν γὰρ οὐδὲν ἡμῶν ζῷον ἠρεθισμένον μᾶλλον ὀξύθυμόν ἐστιν οὐδὲ δυσκολώτερον · 
εἶτα τἄλλ’ ὅμοια πάντα σφηξὶ μηχανώμεθα . 
ξυλλεγέντες γὰρ καθ’ ἑσμούς , ὡσπερεὶ τἀνθρήνια , οἱ μὲν ἡμῶν οὗπερ ἅρχων , οἱ δὲ παρὰ τοὺς ἕνδεκα , οἱ δ’ ἐν ᾠδείῳ δικάζουσ’ , οἱ δὲ πρὸς τοῖς τειχίοις ξυμβεβυσμένοι πυκνόν , νεύοντες ἐς τὴν γῆν , μόλις ὥσπερ οἱ σκώληκες ἐν τοῖς κυττάροις κινούμενοι . 
ἔς τε τὴν ἄλλην δίαιτάν ἐσμεν εὐπορώτατοι . 
πάντα γὰρ κεντοῦμεν ἄνδρα κἀκπορίζομεν βίον . 
ἀλλὰ γὰρ κηφῆνες ἡμῖν εἰσιν ἐγκαθήμενοι οὐκ ἔχοντες κέντρον , οἳ μένοντες ἡμῶν τοῦ φόρου τὸν πόνον κατεσθίουσιν , οὐ ταλαιπωρούμενοι . 
τοῦτο δ’ ἔστ’ ἄλγιστον ἡμῖν , ἤν τις ἀστράτευτος ὢν ἐκροφῇ τὸν μισθὸν ἡμῶν , τῆσδε τῆς χώρας ὕπερ μήτε κώπην μήτε λόγχην μήτε φλύκταιναν λαβών . 
ἀλλ’ ἐμοὶ δοκεῖ τὸ λοιπὸν τῶν πολιτῶν ἔμβραχυ ὅστις ἂν μὴ ’χῃ τὸ κέντρον , μὴ φέρειν τριώβολον . 
Φιλοκλέων οὔτοι ποτὲ ζῶν τοῦτον ἀποδυθήσομαι , ἐπεὶ μόνος μ’ ἔσωσε παρατεταγμένον , ὅθ’ ὁ βορέας ὁ μέγας ἐπεστρατεύσατο . 
Βδελυκλέων ἀγαθὸν ἔοικας οὐδὲν ἐπιθυμεῖν παθεῖν . 
Φιλοκλέων μὰ τὸν Δί’ οὐ γὰρ οὐδαμῶς μοι ξύμφορον . 
καὶ γὰρ πρότερον ἐπανθρακίδων ἐμπλήμενος ἀπέδωκ’ ὀφείλων τῷ κναφεῖ τριώβολον . 
Βδελυκλέων ἀλλ’ οὖν πεπειράσθω γ’ , ἐπειδήπερ γ’ ἅπαξ ἐμοὶ σεαυτὸν παραδέδωκας εὖ ποιεῖν . 
Φιλοκλέων τί οὖν κελεύεις δρᾶν με ; 
Βδελυκλέων τὸν τρίβων’ ἄφες , τηνδὶ δὲ χλαῖναν ἀναβαλοῦ τριβωνικῶς . 
Φιλοκλέων ἔπειτα παῖδας χρὴ φυτεύειν καὶ τρέφειν , ὅθ’ οὑτοσί με νῦν ἀποπνῖξαι βούλεται ; 
Βδελυκλέων ἔχ’ ἀναβαλοῦ τηνδὶ λαβὼν καὶ μὴ λάλει . 
Φιλοκλέων τουτὶ τὸ κακὸν τί ἐστι πρὸς πάντων θεῶν ; 
Βδελυκλέων οἱ μὲν καλοῦσι Περσίδ’ οἱ δὲ καυνάκην . 
Φιλοκλέων ἐγὼ δὲ σισύραν ᾠόμην Θυμαιτίδα . 
Βδελυκλέων κοὐ θαῦμά γ’ · ἐς Σάρδεις γὰρ οὐκ ἐλήλυθας . 
ἔγνως γὰρ ἄν · νῦν δ’ οὐχὶ γιγνώσκεις . 
Φιλοκλέων ἐγώ ; 
μὰ τὸν Δί’ οὐ τοίνυν · ἀτὰρ δοκεῖ γέ μοι ἐοικέναι μάλιστα Μορύχου σάγματι . 
Βδελυκλέων οὔκ , ἀλλ’ ἐν Ἐκβατάνοισι ταῦθ’ ὑφαίνεται . 
Φιλοκλέων ἐν Ἐκβατάνοισι γίγνεται κρόκης χόλιξ ; 
Βδελυκλέων πόθεν ὦγάθ’ ; 
ἀλλὰ τοῦτο τοῖσι βαρβάροις ὑφαίνεται πολλαῖς δαπάναις . 
αὕτη γέ τοι ἐρίων τάλαντον καταπέπωκε ῥᾳδίως . 
Φιλοκλέων οὔκουν ἐριώλην δῆτ’ ἐχρῆν αὐτὴν καλεῖν δικαιότερον ἢ καυνάκην ; 
Βδελυκλέων ἔχ’ ὦγαθέ , καὶ στῆθ’ ἀναμπισχόμενος . 
Φιλοκλέων οἴμοι δείλαιος · 
ὡς θερμὸν ἡ μιαρά τί μου κατήρυγεν . 
Βδελυκλέων οὐκ ἀναβαλεῖ ; 
Φιλοκλέων μὰ Δί’ οὐκ ἔγωγ’ . 
ἀλλ’ ὦγαθέ , εἴπερ γ’ ἀνάγκη , κρίβανόν μ’ ἀμπίσχετε . 
Βδελυκλέων φέρ’ ἀλλ’ ἐγώ σε περιβαλῶ · σὺ δ’ οὖν ἴθι . 
Φιλοκλέων παράθου γε μέντοι καὶ κρεάγραν . 
Βδελυκλέων τιὴ τί δή ; 
Φιλοκλέων ἵν’ ἐξέλῃς με πρὶν διερρυηκέναι . 
Βδελυκλέων ἄγε νυν ὑπολύου τὰς καταράτους ἐμβάδας , τασδὶ δ’ ἀνύσας † 
ὑπόδυθι † 
τὰς Λακωνικάς . 
Φιλοκλέων ἐγὼ γὰρ ἂν τλαίην ὑποδήσασθαί ποτε ἐχθρῶν παρ’ ἀνδρῶν δυσμενῆ καττύματα ; 
Βδελυκλέων ἔνθες ποτ’ ὦ τᾶν κἀπόβαιν’ ἐρρωμένως ἐς τὴν Λακωνικὴν ἀνύσας . 
Φιλοκλέων ἀκικεῖς γέ με ἐς τὴν πολεμίαν ἀποβιβάζων τὸν πόδα . 
Βδελυκλέων φέρε καὶ τὸν ἕτερον . 
Φιλοκλέων μηδαμῶς τοῦτόν γ’ , ἐπεὶ πάνυ μισολάκων αὐτοῦ ’στιν εἷς τῶν δακτύλων . 
Βδελυκλέων οὐκ ἔστι παρὰ ταῦτ’ ἄλλα . 
Φιλοκλέων κακοδαίμων ἐγώ , ὅστις ἐπὶ γήρως χίμετλον οὐδὲν λήψομαι . 
Βδελυκλέων ἄνυσόν ποθ’ ὑποδησάμενος · εἶτα πλουσίως ὡδὶ προβὰς τρυφερόν τι διασαλακώνισον . 
Φιλοκλέων ἰδού . 
θεῶ τὸ σχῆμα , καὶ σκέψαι μ’ ὅτῳ μάλιστ’ ἔοικα τὴν βάδισιν τῶν πλουσίων . 
Βδελυκλέων ὅτῳ ; 
Δοθιῆνι σκόροδον ἠμφιεσμένῳ . 
Φιλοκλέων καὶ μὴν προθυμοῦμαί γε σαυλοπρωκτιᾶν . 
Βδελυκλέων ἄγε νυν , ἐπιστήσει λόγους σεμνοὺς λέγειν ἀνδρῶν παρόντων πολυμαθῶν καὶ δεξιῶν ; 
Φιλοκλέων ἔγωγε . 
Βδελυκλέων τίνα δῆτ’ ἂν λέγοις ; 
Φιλοκλέων πολλοὺς πάνυ . 
πρῶτον μὲν ὡς ἡ Λάμῑ ἁλοῦσ’ ἐπέρδετο , ἔπειτα δ’ ὡς ὁ Καρδοπίων τὴν μητέρα . 
Βδελυκλέων μή ’μοί γε μύθους , ἀλλὰ τῶν ἀνθρωπίνων , οἵους λέγομεν μάλιστα τοὺς κατ’ οἰκίαν . 
Φιλοκλέων ἐγᾦδα τοίνυν τῶν γε πάνυ κατ’ οἰκίαν ἐκεῖνον ὡς ‘οὕτω ποτ’ ἦν μῦς καὶ γαλῆ.’ 
Βδελυκλέων ὦ σκαιὲ κἀπαίδευτε , Θεογένης ἔφη τῷ κοπρολόγῳ καὶ ταῦτα λοιδορούμενος , μῦς καὶ γαλᾶς μέλλεις λέγειν ἐν ἀνδράσιν ; 
Φιλοκλέων ποίους τινὰς δὲ χρὴ λέγειν ; 
Βδελυκλέων μεγαλοπρεπεῖς , ὡς ξυνεθεώρεις Ἀνδροκλεῖ καὶ Κλεισθένει . 
Φιλοκλέων ἐγὼ δὲ τεθεώρηκα ποώποτ’ οὐδαμοῖ πλὴν ἐς Πάρον , καὶ ταῦτα δὔ ὀβολὼ φέρων . 
Βδελυκλέων ἀλλ’ οὖν λέγειν χρή σ’ ὡς ἐμάχετό γ’ αὐτίκα 
Ἐφουδίων παγκράτιον Ἀσκώνδᾳ καλῶς , ἤδη γέρων ὢν καὶ πολιός , ἔχων δέ τοι πλευρὰν βαθυτάτην καὶ χέρας καὶ λαγόνα καὶ θώρακ’ ἄριστον . 
Φιλοκλέων παῦε παῦ’ , οὐδὲν λέγεις . 
πῶς ἂν μαχέσαιτο παγκράτιον θώρακ’ ἔχων ; 
Βδελυκλέων οὕτω διηγεῖσθαι νομίζουσ’ οἱ σοφοί . 
ἀλλ’ ἕτερον εἰπέ μοι · παρ’ ἀνδράσι ξένοις πίνων σεαυτοῦ ποῖον ἂν λέξαι δοκεῖς ἐπὶ νεότητος ἔργον ἀνδρικώτατον ; 
Φιλοκλέων ἐκεῖν’ ἐκεῖν’ ἀνδρειότατόν γε τῶν ἐμῶν , ὅτ’ Ἐργασίωνος τὰς χάρακας ὑφειλόμην . 
Βδελυκλέων ἀπολεῖς με . 
ποίας χάρακας ; 
ἀλλ’ ὡς ἢ κάπρον ἐδιώκαθές ποτ’ ἢ λαγών , ἢ λαμπάδα ἔδραμες , ἀνευρὼν ὅ τι νεανικώτατον . 
Φιλοκλέων ἐγᾦδα τοίνυν τό γε νεανικώτατον · 
ὅτε τὸν δρομέα Φάυλλον ὢν βούπαις ἔτι εἶλον διώκων λοιδορίας ψήφοιν δυοῖν . 
Βδελυκλέων παὖ · ἀλλὰ δευρὶ κατακλινεὶς προσμάνθανε ξυμποτικὸς εἶναι καὶ ξυνουσιαστικός . 
Φιλοκλέων πῶς οὖν κατακλινῶ ; 
φράζ’ ἀνύσας . 
Βδελυκλέων εὐσχημόνως . 
Φιλοκλέων ὡδὶ κελεύεις κατακλινῆναι ; 
Βδελυκλέων μηδαμῶς . 
Φιλοκλέων πῶς δαί ; 
Βδελυκλέων τὰ γόνατ’ ἔκτεινε καὶ γυμναστικῶς ὑγρὸν χύτλασον σεαυτὸν ἐν τοῖς στρώμασιν . 
ἔπειτ’ ἐπαίνεσόν τι τῶν χαλκωμάτων , ὀροφὴν θέασαι , κρεκάδῑ αὐλῆς θαύμασον · 
ὕδωρ κατὰ χειρός · τὰς τραπέζας ἐσφέρειν · 
δειπνοῦμεν · ἀπονενίμμεθ’ · ἤδη σπένδομεν . 
Φιλοκλέων πρὸς τῶν θεῶν ἐνύπνιον ἑστιώμεθα ; 
Βδελυκλέων αὑλητρὶς ἐνεφύσησεν · οἱ δὲ συμπόται εἰσὶν Θέωρος Αἰσχίνης Φᾶνος Κλέων , ξένος τις ἕτερος πρὸς κεφαλῆς Ἀκέστορος . 
τούτοις ξυνὼν τὰ σκόλῑ ὅπως δέξει καλῶς . 
Φιλοκλέων ἄληθες ; 
ὡς οὐδεὶς Διακρίων δέξεται . 
Βδελυκλέων ἐγὼ εἴσομαι · καὶ δὴ γάρ εἰμ’ ἐγὼ Κλέων , ᾄδω δὲ πρῶτος Ἁρμοδίου · δέξαι δὲ σύ . 
‘οὐδεὶς πώποτ’ ἀνὴρ ἔγεντ’ Ἀθήναισ’— 
Φιλοκλέων οὐχ οὕτω γε πανοῦργος <οὐδὲ> 
κλέπτης . 
Βδελυκλέων τουτὶ σὺ δράσεις ; 
παραπολεῖ βοώμενος · 
φήσει γὰρ ἐξολεῖν σε καὶ διαφθερεῖν καὶ τῆσδε τῆς γῆς ἐξελᾶν . 
Φιλοκλέων ἐγὼ δέ γε , ἐὰν ἀπειλῇ , νὴ Δί’ ἕτερ’ ἀντᾴσομαι · 
‘ὦνθρωφ’ , οὖτος ὁ μαιόμενος τὸ μέγα κράτος , ἀντρέψεις ἔτι τὰν πόλιν · ἁ δ’ ἔχεται ῥοπᾶς.’ 
Βδελυκλέων τί δ’ ὅταν Θέωρος πρὸς ποδῶν κατακείμενος ᾄδῃ Κλέωνος λαβόμενος τῆς δεξιᾶς · 
‘Ἀδμήτου λόγον ὦταῖρε μαθὼν τοὺς ἀγαθοὺς φίλει.’ τούτῳ τί λέξεις σκόλιον ; 
Φιλοκλέων ᾠδικῶς ἐγώ . 
‘οὐκ ἔστιν ἀλωπεκίζειν , οὐδ’ ἀμφοτέροισι γίγνεσθαι φίλον.’ 
Βδελυκλέων μετὰ τοῦτον Αἰσχίνης ὁ Σέλλου δέξεται , ἀυὴρ σοφὸς καὶ μουσικός , κᾆτ’ ᾄσεται · 
‘χρήματα καὶ βίαν 
Κλειταγόρᾳ τε κἀμοὶ μετὰ Θετταλῶν’— 
Φιλοκλέων πολλὰ δὴ διεκόμπασας σὺ κἀγώ . 
Βδελυκλέων τουτὶ μὲν ἐπιεικῶς σύ γ’ ἐξεπίστασαι · 
ὅπως δ’ ἐπὶ δεῖπνον ἐς Φιλοκτήμονος ἴμεν . 
παῖ παῖ , τὸ δεῖπνον Χρυσὲ συσκεύαζε νῷν , ἵνα καὶ μεθυσθῶμεν διὰ χρόνου . 
Φιλοκλέων μηδαμῶς . 
κακὸν τὸ πίνειν · ἀπὸ γὰρ οἴνου γίγνεται καὶ θυροκοπῆσαι καὶ πατάξαι καὶ βαλεῖν , κἄπειτ’ ἀποτίνειν ἀργύριον ἐκ κραιπάλης . 
Βδελυκλέων οὔκ , ἢν ξυνῇς γ’ ἀνδράσι καλοῖς τε κἀγαθοῖς . 
ἢ γὰρ παρῃτήσαντο τὸν πεπονθότα , ἢ λόγον ἔλεξας αὐτὸς ἀστεῖόν τινα , 
Αἰσωπικὸν γέλοιον ἢ Συβαριτικόν , ὧν ἔμαθες ἐν τῷ συμποσίῳ · κᾆτ’ ἐς γέλων τὸ πρᾶγμ’ ἔτρεψας , ὥστ’ ἀφείς σ’ ἀποιχεται . 
Φιλοκλέων μαθητέον τἄρ’ ἐστὶ πολλοὺς τῶν λόγων , εἴπερ ἀποτείσω μηδέν , ἤν τι δρῶ κακόν . 
Βδελυκλέων ἄγε νυν ἴωμεν · μηδὲν ἡμᾶς ἰσχέτω . 
Χορός πολλάκις δὴ ’δοξ’ ἐμαυτῷ δεξειὸς πεφυκέναι καὶ σκαιὸς οὐδεπώποτε · 
ἀλλ’ Ἀμυνίας ὁ Σέλλου μᾶλλον οὑκ τῶν Κρωβύλων , οὗτος ὅν γ’ ἐγώ ποτ’ εἶδον ἀντὶ μήλου καὶ ῥοᾶς δειπνοῦντα μετὰ Λεωγόρου · 
πεινῇ γὰρ ᾗπερ Ἀντιφῶν · 
ἀλλὰ πρεσβεύων γὰρ ἐς Φάρσαλον ᾤχετ’ , εἶτ’ ἐκεῖ μόνος μόνοις τοῖς Πενέσταισι ξυνῆν τοῖς 
Θετταλῶν , αὐτὸς πενέστης ὢν ἔλαττων οὐδενός . 
Χορός ὦ μακάρῑ Αὐτόμενες ὥς σε μακαρίζομεν , παῖδας ἐφύτευσας ὅτι χειροτεχνικωτάτους · 
πρῶτα μὲν ἅπασι φίλον ἄνδρα τε σοφώτατον , τὸν κιφαραοιδότατον , ᾧ χάρις ἐφέσπετο · 
τὸν δ’ ὑποκριτὴν ἕτερον ἀργαλέον ὡς σοφόν · 
εἶτ’ Ἀριφράδην πολύ τι θυμοσοφικώτατον , ὅντινά ποτ’ ὤμοσε μαθόντα παρὰ μηδενός , ἀλλ’ ἀπὸ σοφῆς φύσεος αὐτόματον ἐκμαθεῖν γλωττοποιεῖν ἐς τὰ πορνεῖ’ εἰσιόνθ’ ἑκάστοτε . 
Χορός 
Χορός εἰσί τινες οἵ μ’ ἔλεγον ὡς καταδιηλλάγην , ἡνίκα Κλέων μ’ ὑπετάραττεν ἐπικείμενος 
† 
καί με κακίσταις † 
ἔκνισε · κᾆθ’ ὅτ’ ἀπεδειρόμην , οὑκτὸς ἐγέλων μέγα κεκραγότα θεώμενοι , οὐδὲν ἄρ’ ἐμοῦ μέλον , ὅσον δὲ μόνον εἰδέναι σκωμμάτιον εἴποτέ τι θλιβόμενος ἐκβαλῶ . 
ταῦτα κατιδὼν ὑπό τι μικρὸν ἐπιθήκισα · 
εἶτα νῦν ἐξηπάτησεν ἡ χάραξ τὴν ἄμπελον . 
Ξανθίας ἰὼ χελῶναι μακάριαι τοῦ δέρματος , καὶ τρὶς μακάριαι τοῦ ’πὶ ταῖς πλευραῖς τέγους . 
ὡς εὖ κατηρέψασθε καὶ νουβυστικῶς κεράμῳ τὸ νῶτον ὥστε τὰς πληγὰς στέγειν . 
ἐγὼ δ’ ἀπόλωλα στιζόμενος βακτηρίᾳ . 
Χορός τί δ’ ἔστιν ὦ παῖ ; 
παῖδα γάρ , κἂν ᾖ γέρων , καλεῖν δίκαιον ὅστις ἂν πληγὰς λάβῃ . 
Ξανθίας οὐ γὰρ ὁ γέρων ἀτηρότατον ἄρ’ ἦν κακὸν καὶ τῶν ξυνόντων πολὺ παροινικώτατος ; 
καίτοι παρῆν Ἵππυλλος Ἀντιφῶν Λύκων 
Λυσίστρατος Θούφραστος οἱ περὶ Φρύνιχον . 
τούτων ἁπάντων ἦν ὑβριστότατος μακρῷ . 
εὐθὺς γὰρ ὡς ἐνέπλητο πολλῶν κἀγαθῶν , ἐνήλατ’ ἐσκίρτα ’πεπόρδει κατεγέλα ὥσπερ καχρύων ὀνίδιον εὐωχημένον κἄτυπτεν ἐμὲ νεανικῶς ‘παῖ παῖ’ 
καλῶν . 
εἶτ’ αὐτὸν ὡς εἶδ’ ᾔκασεν Λυσίστρατος · 
‘ἔοικας ὦ πρεσβῦτα νεοπλούτῳ τρυγὶ κλητῆρί τ’ εἰς ἀχυρμὸν ἀποδεδρακότι.’ ὁ δ’ ἀνακραγὼν ἀντῄκασ’ αὐτὸν πάρνοπι τὰ θρῖα τοῦ τρίβωνος ἀποβεβληκότι , 
Σθενέλῳ τε τὰ σκευάρια διακεκαρμένῳ . 
οἱ δ’ ἀνεκρότησαν , πλήν γε Θουφράστου μόνου · 
οὗτος δὲ διεμύλλαινεν ὡς δὴ δεξιός . 
ὁ γέρων δὲ τὸν Θούφραστον ἤρετ’ · ’εἰπέ μοι , ἐπὶ τῷ κομᾷς καὶ κομψὸς εἶναι προσποιεῖ , κωμῳδολοιχῶν περὶ τὸν εὖ πράττοντ’ ἀεί ; ’ τοιαῦτα περιύβριζεν αὐτοὺς ἐν μέρει , σκώπτων ἀγροίκως καὶ προσέτι λόγους λέγων ἀμαθέστατ’ οὐδὲν εἰκότας τῷ πράγματι . 
ἔπειτ’ ἐπειδὴ ’μέθυεν , οἴκαδ’ ἔρχεται τύπτων ἅπαντας , ἤν τις αὐτῷ ξυντύχῃ . 
ὁδὶ δὲ καὶ δὴ σφαλλόμενος προσέρχεται . 
ἀλλ’ ἐκποδὼν ἄπειμι πρὶν πληγὰς λαβεῖν . 
Φιλοκλέων ἄνεχε πάρεχε · 
κλαύσεταί τις τῶν ὄπισθεν ἐπακολουθούντων ἐμοί · 
οἷον , εἰ μὴ ’ρρήσεθ’ , ὑμᾶς ὦ πόνηροι ταυτῃὶ τῇ δᾳδὶ φρυκτοὺς σκευάσω . 
Ξυμότης τις ἦ μὴν σὺ δώσεις αὔριον τούτων δίκην ἡμῖν ἅπασι , κεἰ σφόδρ’ εἶ νεανίας . 
ἁθρόοι γὰρ ἥξομέν σε προσκαλούμενοι . 
Φιλοκλέων ἰὴ ἰεῦ , καλούμενοι . 
ἀρχαῖά γ’ ὑμῶν · ἆρά γ’ ἴσθ’ ὡς οὐδ’ ἀκούων ἀνέχομαι δικῶν ; 
ἰαιβοῖ , αἰβοῖ . 
τάδε μ’ ἀρέσκει · βάλλε κημούς . 
οὐκ ἄπεισι ; 
ποῦ ’στιν <ἡμῖν> ἡλιαστής ; 
ἐκποδών . 
Φιλοκλέων ἀνάβαινε δεῦρο χρυσομηλολόνθιον , τῇ χειρὶ τουδὶ λαβομένη τοῦ σχοινίου . 
ἔχου · φυλάττου δ’ , ὡς σαπρὸν τὸ σχοινίον · 
ὅμως γε μέντοι τριβόμενον οὐκ ἄχθεται . 
ὁρᾷς ἐγώ σ’ ὡς δεξιῶς ὑφειλόμην μέλλουσαν ἤδη λεσβιᾶν τοὺς ξυμπότας · 
ὧν οὕνεκ’ ἀπόδος τῷ πέει τῳδὶ χάριν . 
ἀλλ’ οὐκ ἀποδώσεις οὐδ’ ἐφιαλεῖς οἶδ’ ὅτι , ἀλλ’ ἐξαπατήσεις κἀγχανεῖ τούτῳ μέγα · 
πολλοῖς γὰρ ἤδη χἀτέροις αὔτ’ ἠργάσω . 
ἐὰν γένῃ δὲ μὴ κακὴ νυνὶ γυνή , ἐγώ σ’ ἐπειδὰν οὑμὸς υἱὸς ἀποθάνῃ , λυσάμενος ἕξω παλλακὴν ὦ χοιρίον . 
νῦν δ’ οὐ κρατῶ ’γὼ τῶν ἐμαυτοῦ χρημάτων νέος γάρ εἰμι καὶ φυλάττομαι σφόδρα . 
τὸ γὰρ υἵδιον τηρεῖ με , κἄστι δύσκολον κἄλλως κυμινοπριστοκαρδαμογλύφον . 
ταῦτ’ οὖν περί μου δέδοικε μὴ διαφθαρῶ . 
πατὴρ γὰρ οὐδείς ἐστιν αὐτῷ πλὴν ἐμοῦ . 
ὁδὶ δὲ καὐτὸς ἐπὶ σὲ κἄμ’ ἔοικε θεῖν . 
ἀλλ’ ὡς τάχιστα στῆθι τάσδε τὰς δετὰς λαβοῦσ’ , ἵν’ αὐτὸν τωθάσω νεανικῶς , οἵοις ποθ’ οὗτος ἐμὲ πρὸ τῶν μυστηρίων . 
Βδελυκλέων ὦ οὗτος οὗτος τυφεδανὲ καὶ χοιρόθλιψ , ποθεῖν ἐρᾶν τ’ ἔοικας ὡραίας σοροῦ . 
οὔτοι καταπροίξει μὰ τὸν Ἀπόλλω τοῦτο δρῶν . 
Φιλοκλέων ὡς ἡδέως φάγοις ἂν ἐξ ὄξους δίκην . 
Βδελυκλέων οὐ δεινὰ τωθάζειν σε τὴν αὐλητρίδα τῶν ξυμποτῶν κλέψαντα ; 
Φιλοκλέων ποίαν αὐλητρίδα ; 
τί ταῦτα ληρεῖς ὥσπερ ἀπὸ τύμβου πεσών ; 
Βδελυκλέων νὴ τὸν Δί’ αὕτη πού ’στί σοί γ’ ἡ Δαρδανίς . 
Φιλοκλέων οὔκ , ἀλλ’ ἐν ἀγορᾷ τοῖς θεοῖς δὰ|ς κάεται . 
Βδελυκλέων δὰ|ς ἥδε ; 
Φιλοκλέων δὰ|ς δῆτ’ . 
οὐχ ὁρᾷς ἐστιγμένην ; 
Βδελυκλέων τί δὲ τὸ μέλαν τοῦτ’ ἐστὶν αὐτῆς τοὐν μέσῳ ; 
Φιλοκλέων ἡ πίττα δήπου καομένης ἐξέρχεται . 
Βδελυκλέων ὁ δ’ ὄπισθεν οὐχὶ πρωκτός ἐστιν οὑτοσί ; 
Φιλοκλέων ὄζος μὲν οὖν τῆς δᾳδὸς οὗτος ἐξέχει . 
Βδελυκλέων τί λέγεις σύ ; 
ποῖος ὄζος ; 
οὐκ εἶ δεῦρο σύ ; 
Φιλοκλέων ἆ ἆ τί μέλλεις δρᾶν ; 
Βδελυκλέων ἄγειν ταύτην λαβὼν ἀφελόμενός σε καὶ νομίσας εἶναι σαπρὸν κοὐδὲν δύνασθαι δρᾶν . 
Φιλοκλέων ἄκουσόν νυν ἐμοῦ . 
Ὀλυμπίασιν , ἡνίκ’ ἐθεώρουν ἐγώ , 
Ἐφουδίων ἐμαχέσατ’ Ἀσκώνδᾳ καλῶς ἤδη γέρων ὤν · εἶτα τῇ πυγμῇ θενὼν ὁ πρεσβύτερος κατέβαλε τὸν νεώτερον . 
πρὸς ταῦτα τηροῦ μὴ λάβῃς ὑπώπια . 
Βδελυκλέων νὴ τὸν Δί’ ἐξέμαθές γε τὴν Ὀλυμπίαν . 
Αρτόπωλις ἴθι μοι παράστηθ’ , ἀντιβολῶ πρὸς τῶν θεῶν . 
ὁδὶ γὰρ ἁνήρ ἐστιν ὅς μ’ ἀπώλεσεν τῇ δᾳδὶ παίων , κἀξέβαλεν ἐντευθενὶ ἄρτους δέκ’ ὀβολῶν κἀπιθήκην τέτταρας . 
Βδελυκλέων ὁρᾷς ἃ δέδρακας ; 
πράγματ’ αὖ δεῖ καὶ δίκας ἔχειν διὰ τὸν σὸν οἶνον . 
Φιλοκλέων οὐδαμῶς γ’ , ἐπεὶ λόγοι διαλλάξουσιν αὐτὰ δεξιοί · 
ὥστ’ οἶδ’ ὁτιὴ ταύτῃ διαλλαχθήσομαι . 
Αρτόπωλις οὔτοι μὰ τὼ θεὼ καταπροίξει Μυρτίας τῆς Ἀγκυλίωνος θυγατέρος καὶ Σωστράτης , οὕτω διαφθείρας ἐμοῦ τὰ φορτία . 
Φιλοκλέων ἄκουσον ὦ γύναι · λόγον σοι βούλομαι λέξαι χαρίεντα . 
Αρτόπωλις μὰ Δία μὴ ’μοί γ’ ὦ μέλε . 
Φιλοκλέων 
Αἴσωπον ἀπὸ δείπνου βαδίζονθ’ ἑσπέρας θρασεῖα καὶ μεθύση τις ὑλάκτει κύων . 
κἄπειτ’ ἐκεῖνος εἶπεν , ‘ὦ κύον κύον , εἰ νὴ Δί’ ἀντὶ τῆς κακῆς γλώττης ποθὲν πυροὺς πρίαιο , σωφρονεῖν ἄν μοι δοκεῖς.’ 
Αρτόπωλις καὶ καταγελᾷς μου ; 
προσκαλοῦμαί σ’ ὅστις εἶ πρὸς τοὺς ἀγορανόμους βλάβης τῶν φορτίων , κλητῆρ’ ἔχουσα Χαιρεφῶντα τουτονί . 
Φιλοκλέων μὰ Δί’ ἀλλ’ ἄκουσον , ἤν τί σοι δόξω λέγειν . 
Λᾶσός ποτ’ ἀντεδίδασκε καὶ Σιμωνίδης · 
ἔπειθ’ ὁ Λᾶσος εἶπεν , ‘ὀλίγον μοι μέλει.’ 
Αρτόπωλις ἄληθες οὗτος ; 
Φιλοκλέων καὶ σὺ δή μοι Χαιρεφῶν γυναικὶ † 
κλητεύειν ἐοικὼς † 
θαψίνῃ , 
Ἰνοῖ κρεμαμένῃ πρὸς ποδῶν Εὐριπίδου . 
Βδελυκλέων ὁδί τις ἕτερος , ὡς ἔοικεν , ἔρχεται καλούμενός σε · τόν γέ τοι κλητῆρ’ ἔχει . 
Κατήγορος οἴμοι κακοδαίμων . 
προσκαλοῦμαί σ’ ὦ γέρον ὕβρεως . 
Βδελυκλέων ὕβρεως ; 
μὴ μὴ καλέσῃ πρὸς τῶν θεῶν · 
ἐγὼ γὰρ ὑπὲρ αὐτοῦ δίκην δίδωμί σοι ἣν ἂν σὺ τάξῃς , καὶ χάριν προσείσομαι . 
Φιλοκλέων ἐγὼ μὲν οὖν αὐτῷ διαλλαχθήσομαι ἑκών · ὁμολογῶ γὰρ πατάξαι καὶ βαλεῖν . 
ἀλλ’ ἐλθὲ δευρί · πότερον ἐπιτρέπεις ἐμοί , ὅ τι χρή μ’ ἀποτείσαντ’ ἀργύριον τοῦ πράγματος εἶναι φίλον τὸ λοιπόν , ἢ σύ μοι φράσεις ; 
Κατήγορος σὺ λέγε . 
δικῶν γὰρ οὐ δέομ’ οὐδὲ πραγμάτων . 
Φιλοκλέων ἀνὴρ Συβαρίτης ἐξέπεσεν ἐξ ἅρματος , καί πως κατεάγη τῆς κεφαλῆς μέγα σφόδρα · 
ἐτύγχανεν γὰρ οὐ τρίβων ὢν ἱππικῆς . 
κἄπειτ’ ἐπιστὰς εἶπ’ ἀνὴρ αὐτῷ φίλος · 
‘ἔρδοι τις ἣν ἕκαστος εἰδείη τέχνην.’ οὕτω δὲ καὶ σὺ παράτρεχ’ ἐς τὰ Πιττάλου . 
Βδελυκλέων οὕμοιά σου καὶ ταῦτα τοῖς ἄλλοις τρόποις . 
Κατήγορος ἀλλ’ οὖν σὺ μέμνησ’ αὐτὸς ἁπεκρίνατο . 
Φιλοκλέων ἄκουε , μὴ φεῦγ’ . 
ἐν Συβάρει γυνή ποτε κατέαξ’ ἐχῖνον . 
Κατήγορος ταῦτ’ ἐγὼ μαρτύρομαι . 
Φιλοκλέων οὑχῖνος οὖν ἔχων τιν’ ἐπεμαρτύρατο · 
εἶθ’ ἡ Συβαρῖτις εἶπεν , “εἰ ναὶ τὰν κόραν τὴν μαρτυρίαν ταύτην ἐάσας ἐν τάχει ἐπίδεσμον ἐπρίω , νοῦν ἂν εἶχες πλείονα.” 
Κατήγορος ὕβριζ’ ἕως ἂν τὴν δίκην ἅρχων καλῇ . 
Βδελυκλέων οὔτοι μὰ τὴν Δήμητρ’ ἔτ’ ἐνταυθοῖ μενεῖς , ἀλλ’ ἀράμενος οἴσω σε — 
Φιλοκλέων τί ποιεῖς ; 
Βδελυκλέων ὅ τι ποιῶ ; 
εἴσω φέρω σ’ ἐντεῦθεν · εἰ δὲ μή , τάχα κλητῆρες ἐπιλείψουσι τοὺς καλουμένους . 
Φιλοκλέων 
Αἴσωπον οἱ Δελφοί ποτ’ — 
Βδελυκλέων ὀλίγον μοι μέλει . 
Φιλοκλέων φιάλην ἐπῃτιῶντο κλέψαι τοῦ θεοῦ · 
ὁ δ’ ἔλεξεν αὐτοῖς , ὡς ὁ κάνθαρός ποτε — 
Βδελυκλέων οἴμ’ ὡς ἀπολῶ σ’ αὐτοῖσι τοῖσι κανθάροις . 
Χορός ζηλῶ γε τῆς εὐτυχίας τὸν πρέσβυν οἷ μετέστη ξηρῶν τρόπων καὶ βιοτῆς · 
ἕτερα δὲ νῦν ἀντιμαθὼν ἦ μέγα τι μεταπεσεῖται ἐπὶ τὸ τρυφῶν καὶ μαλακόν . 
τάχα δ’ ἂν ἴσως οὐκ ἐθέλοι . 
τὸ γὰρ ἀποστῆναι χαλεπὸν φύσεος , ἣν ἔχοι τις ἀεί . 
καίτοι πολλοὶ ταῦτ’ ἔπαθον · 
ξυνόντες γνώμαις ἑτέρων μετεβάλοντο τοὺς τρόπους . 
πολλοῦ δ’ ἐπαίνου παρ’ ἐμοὶ καὶ τοῖσιν εὖ φρονοῦσιν τυχὼν ἄπεισιν διὰ τὴν φιλοπατρίαν καὶ σοφίαν ὁ παῖς ὁ Φιλοκλέωνος . 
οὐδενὶ γὰρ οὕτως ἀγανῷ ξυνεγενόμην , οὐδὲ τρόποις ἐπεμάνην οὐδ’ ἐξεχύθην . 
τί γὰρ ἐκεῖνος ἀντιλέγων οὐ κρείττων ἦν , βουλόμενος τὸν φύσαντα σεμνοτέροις κατακοσμῆσαι πράγμασιν ; 
Ξανθίας νὴ τὸν Διόνυσον ἄπορά γ’ ἡμῖν πράγματα δαίμων τις ἐσκεκύκληκεν ἐς τὴν οἰκίαν . 
ὁ γὰρ γέρων ὡς ἔπιε διὰ πολλοῦ χρόνου ἤκουσέ τ’ αὐλοῦ , περιχαρὴς τῷ πράγματι ὀρχούμενος τῆς νυκτὸς οὐδὲν παύεται τἀρχαἶ ἐκεῖν’ οἷς Θέσπις ἠγωνίζετο · 
καὶ τοὺς τραγῳδούς φησιν ἀποδείξειν κρόνους τοὺς νῦν διορχησάμενος ὀλίγον ὕστερον . 
Φιλοκλέων τίς ἐπ’ αὐλείοισι θύραις θάσσει ; 
Ξανθίας τουτὶ καὶ δὴ χωρεῖ τὸ κακόν . 
Φιλοκλέων κλῇθρα χαλάσθω τάδε . 
καὶ δὴ γὰρ σχήματος ἀρχὴ — 
Ξανθίας μᾶλλον δέ γ’ ἴσως μανίας ἀρχή . 
Φιλοκλέων πλευρὰν λυγίσαντος ὑπὸ ῥώμης · 
οἶον μυκτὴρ μυκᾶται καὶ σφόνδυλος ἀχεῖ . 
Ξανθίας πῖθ’ ἑλλέβορον . 
Φιλοκλέων πτήσσει Φρύνιχος ὥς τις ἀλέκτωρ — 
Ξανθίας τάχα βαλλήσεις . 
Φιλοκλέων σκέλος οὐράνιόν γ’ ἐκλακτίζων . 
πρωκτὸς χάσκει . 
Ξανθίας κατὰ σαυτὸν ὅρα . 
Φιλοκλέων νῦν γὰρ ἐν ἄρθροις τοῖς ἡμετέροις στρέφεται χαλαρὰ κοτυληδών . 
οὐκ εὖ ; 
Βδελυκλέων μὰ Δί’ οὐ δῆτ’ , ἀλλὰ μανικὰ πράγματα . 
Φιλοκλέων θέρε νυν ἀνείπω κἀνταγωνιστὰς καλῶ . 
εἴ τις τραγῳδός φησιν ὀρχεῖσθαι καλῶς , ἐμοὶ διορχησόμενος ἐνθάδ’ εἰσίτω . 
φησίν τις ἢ οὐδείς ; 
Ξανθίας εἶς γ’ ἐκεινοσὶ μόνος . 
Φιλοκλέων τίς ὁ κακοδαίμων ἐστίν ; 
Ξανθίας υἱὸς Καρκίνου ὁ μέσατος . 
Φιλοκλέων ἀλλ’ οὗτός γε καταποθήσεται · 
ἀπολῶ γὰρ αὐτὸν ἐμμελείᾳ κονδύλου . 
ἐν τῷ ῥυθμῷ γὰρ οὐδέν ἐστ’ . 
Ξανθίας ἀλλ’ ᾠζυρὲ ἕτερος τραγῳδὸς Καρκινίτης ἔρχεται , ἀδελφὸς αὐτοῦ . 
Φιλοκλέων νὴ Δί’ ὠψώνηκ’ ἄρα . 
Ξανθίας μὰ τὸν Δί’ οὐδέν γ’ ἄλλο πλήν γε καρκίνους · 
προσέρχεται γὰρ ἕτερος αὖ τῶν Καρκίνου . 
Φιλοκλέων τουτὶ τί ἦν τὸ προσέρπον ; 
ὀξὶς ἢ φάλαγξ ; 
Ξανθίας ὁ πινοτήρης οὗτός ἐστι τοῦ γένους , ὁ σμικρότατος , ὃς τὴν τραγῳδίαν ποιεῖ . 
Φιλοκλέων ὦ Καρκίν’ ὦ μακάριε τῆς εὐπαιδίας , ὅσον τὸ πλῆθος κατέπεσεν τῶν ὀρχίλων . 
ἀτὰρ καταβατέον γ’ ἐπ’ αὐτούς μ’ · ᾠζυρέ , ἅλμην κύκα τούτοισιν , ἢν ἐγὼ κρατῶ . 
Χορός φέρε νυν ἡμεῖς αὐτοῖς ὀλίγον ξυγχωρήσωμεν ἅπαντες , ἵν’ ἐφ’ ἡσυχίας ἡμῶν πρόσθεν βεμβικίζωσιν ἑαυτούς . 
Χορός ἄγ’ ὦ μεγαλώνυμα τέκνα τοῦ θαλασσίου <θεοῦ> , πηδᾶτε παρὰ ψάμαθον καὶ θῖν’ ἁλὸς ἀτρυγέτου , καρίδων ἀδελφοί · 
ταχὺν πόδα κυκλοσοβεῖτε , καὶ τὸ Φρυνίχειον ἐκλακτισάτω τις , ὅπως ἰδόντες ἄνω σκέλος ὤζωσιν οἱ θεαταί . 
Χορός στρόβει , παράβαινε κύκλῳ καὶ γάστρισον σεαυτόν , ῥῖπτε σκέλος οὐράνιον · βέμβικες ἐγγενέσθων . 
καὐτὸς γὰρ ὁ ποντομέδων ἄναξ πατὴρ προσέρπει ἡσθεὶς ἐπὶ τοῖσιν ἑαυτοῦ παισὶ τοῖς τριόρχοις . 
ἀλλ’ ἐξάγετ’ , εἴ τι φιλεῖτ’ ὀρχούμενοι , θύραζε ἡμᾶς ταχύ · τοῦτο γὰρ οὐδείς πω πάρος δέδρακεν , ὀρχούμενον ὅστις ἀπήλλαξεν χορὸν τρυγῳδῶν .
