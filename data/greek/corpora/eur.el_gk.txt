Αὐτουργός ὦ γῆς παλαιὸν ἄργος , Ἰνάχου ῥοαί , ὅθεν ποτ’ ἄρας ναυσὶ χιλίαις Ἄρη ἐς γῆν ἔπλευσε Τρῳάδ’ Ἀγαμέμνων ἄναξ . 
κτείνας δὲ τὸν κρατοῦντ’ ἐν Ἰλιάδι χθονὶ 
Πρίαμον , ἑλών τε Δαρδάνου κλεινὴν πόλιν , ἀφίκετ’ ἐς τόδ’ Ἄργος , ὑψηλῶν δ’ ἐπὶ ναῶν ἔθηκε σκῦλα πλεῖστα βαρβάρων . 
κἀκεῖ μὲν εὐτύχησεν · ἐν δὲ δώμασι θνῄσκει γυναικὸς πρὸς Κλυταιμήστρας δόλῳ καὶ τοῦ Θυέστου παιδὸς Αἰγίσθου χερί . 
χὣ μὲν παλαιὰ σκῆπτρα Ταντάλου λιπὼν ὄλωλεν , Αἴγισθος δὲ βασιλεύει χθονός , ἄλοχον ἐκείνου Τυνδαρίδα κόρην ἔχων . 
οὓς δ’ ἐν δόμοισιν ἔλιφ’ ὅτ’ ἐς Τροίαν ἔπλει , ἄρσενά τ’ Ὀρέστην θῆλύ τ’ Ἠλέκτρας θάλος , τὸν μὲν πατρὸς γεραιὸς ἐκκλέπτει τροφεὺς μέλλοντ’ Ὀρέστην χερὸς ὑπ’ Αἰγίσθου θανεῖν 
Στροφίῳ τ’ ἔδωκε Φωκέων ἐς γῆν τρέφειν · 
ἣ δ’ ἐν δόμοις ἔμεινεν Ἠλέκτρα πατρός , ταύτην ἐπειδὴ θαλερὸς εἶχ’ ἥβης χρόνος , μνηστῆρες ᾔτουν Ἑλλάδος πρῶτοι χθονός . 
δείσας δὲ μή τῳ παῖδ’ ἀριστέων τέκοι 
Ἀγαμέμνονος ποινάτορ’ , εἶχεν ἐν δόμοις 
Αἴγισθος οὐδ’ ἥρμοζε νυμφίῳ τινί . 
ἐπεὶ δὲ καὶ τοῦτ’ ἦν φόβου πολλοῦ πλέων , μή τῳ λαθραίως τέκνα γενναίῳ τέκοι , κτανεῖν σφε βουλεύσαντος , ὠμόφρων ὅμως μήτηρ νιν ἐξέσῳσεν Αἰγίσθου χερός . 
ἐς μὲν γὰρ ἄνδρα σκῆψιν εἶχ’ ὀλωλότα , παίδων δ’ ἔδεισε μὴ φθονηθείη φόνῳ . 
ἐκ τῶνδε δὴ τοιόνδ’ ἐμηχανήσατο 
Αἴγισθος · ὃς μὲν γῆς ἀπηλλάχθη φυγὰς 
Ἀγαμέμνονος παῖς , χρυσὸν εἶφ’ ὃς ἂν κτάνῃ , ἡμῖν δὲ δὴ δίδωσιν Ἠλέκτραν ἔχειν δάμαρτα , πατέρων μὲν Μυκηναίων ἄπο γεγῶσιν — 
οὐ δὴ τοῦτό γ’ ἐξελέγχομαι · 
λαμπροὶ γὰρ ἐς γένος γε , χρημάτων δὲ δὴ πένητες , ἔνθεν ηὑγένεῑ ἀπόλλυται — ὡς ἀσθενεῖ δοὺς ἀσθενῆ λάβοι φόβον . 
εἰ γάρ νιν ἔσχεν ἀξίωμ’ ἔχων ἀνήρ , εὕδοντ’ ἂν ἐξήγειρε τὸν Ἀγαμέμνονος φόνον δίκη τ’ ἂν ἦλθεν Αἰγίσθῳ τότε . 
ἣν οὔποθ’ ἁνὴρ ὅδε — 
σύνοιδέ μοι Κύπρις — ᾔσχυνεν εὐνῇ · παρθένος δ’ ἔτ’ ἐστὶ δή . 
αἰσχύνομαι γὰρ ὀλβίων ἀνδρῶν τέκνα λαβὼν ὑβρίζειν , οὐ κατάξιος γεγώς . 
στένω δὲ τὸν λόγοισι κηδεύοντ’ ἐμοὶ ἄθλιον Ὀρέστην , εἴ ποτ’ εἰς Ἄργος μολὼν γάμους ἀδελφῆς δυστυχεῖς ἐσόψεται . 
ὅστις δέ μ’ εἶναί φησι μῶρον , εἰ λαβὼν νέαν ἐς οἴκους παρθένον μὴ θιγγάνω , γνώμης πονηροῖς κανόσιν ἀναμετρούμενος τὸ σῶφρον ἴστω καὐτὸς αὖ τοιοῦτος ὤν . 
Ἠλέκτρα ὦ νὺξ μέλαινα , χρυσέων ἄστρων τροφέ , ἐν ᾗ τόδ’ ἄγγος τῷδ’ ἐφεδρεῦον κάρᾳ φέρουσα πηγὰς ποταμίας μετέρχομαι — οὐ δή τι χρείας ἐς τοσόνδ’ ἀφιγμένη , ἀλλ’ ὡς ὕβριν δείξωμεν Αἰγίσθου θεοῖς — γόους τ’ ἀφίημ’ αἰθέρ’ ἐς μέγαν πατρί . 
ἡ γὰρ πανώλης Τυνδαρίς , μήτηρ ἐμή , ἐξέβαλέ μ’ οἴκων , χάριτα τιθεμένη πόσει · 
τεκοῦσα δ’ ἄλλους παῖδας Αἰγίσθῳ πάρα πάρεργ’ Ὀρέστην κἀμὲ ποιεῖται δόμων — 
Αὐτουργός τί γὰρ τάδ’ , ὦ δύστην’ , ἐμὴν μοχθεῖς χάριν πόνους ἔχουσα , πρόσθεν εὖ τεθραμμένη , καὶ ταῦτ’ ἐμοῦ λέγοντος οὐκ ἀφίστασαι ; 
Ἠλέκτρα ἐγώ σ’ ἴσον θεοῖσιν ἡγοῦμαι φίλον · 
ἐν τοῖς ἐμοῖς γὰρ οὐκ ἐνύβρισας κακοῖς . 
μεγάλη δὲ θνητοῖς μοῖρα συμφορᾶς κακῆς ἰατρὸν εὑρεῖν , ὡς ἐγὼ σὲ λαμβάνω . 
δεῖ δή με κἀκέλευστον εἰς ὅσον σθένω μόχθου ’πικουφίζουσαν , ὡς ῥᾷον φέρῃς , συνεκκομίζειν σοι πόνους . 
ἅλις δ’ ἔχεις τἄξωθεν ἔργα · τἀν δόμοις δ’ ἡμᾶς χρεὼν ἐξευτρεπίζειν . 
εἰσιόντι δ’ ἐργάτῃ θύραθεν ἡδὺ τἄνδον εὑρίσκειν καλῶς . 
Αὐτουργός εἴ τοι δοκεῖ σοι , στεῖχε · καὶ γὰρ οὐ πρόσω πηγαὶ μελάθρων τῶνδ’ . 
ἐγὼ δ’ ἅμ’ ἡμέρᾳ βοῦς εἰς ἀρούρας ἐσβαλὼν σπερῶ γύας . 
ἀργὸς γὰρ οὐδεὶς θεοὺς ἔχων ἀνὰ στόμα βίον δύναιτ’ ἂν ξυλλέγειν ἄνευ πόνου . 
Ὀρέστης 
Πυλάδη , σὲ γὰρ δὴ πρῶτον ἀνθρώπων ἐγὼ πιστὸν νομίζω καὶ φίλον ξένον τ’ ἐμοί · 
μόνος δ’ Ὀρέστην τόνδ’ ἐθαύμαζες φίλων , πράσσονθ’ ἃ πράσσω δείν’ ὑπ’ Αἰγίσθου παθών , ὅς μου κατέκτα πατέρα — 
χἡ πανώλεθρος μήτηρ . 
ἀφῖγμαι δ’ ἐκ θεοῦ μυστηρίων 
Ἀργεῖον οὖδας οὐδενὸς ξυνειδότος , φόνον φονεῦσι πατρὸς ἀλλάξων ἐμοῦ . 
νυκτὸς δὲ τῆσδε πρὸς τάφον μολὼν πατρὸς δάκρυά τ’ ἔδωκα καὶ κόμης ἀπηρξάμην πυρᾷ τ’ ἐπέσφαξ’ αἷμα μηλείου φόνου , λαθὼν τυράννους οἳ κρατοῦσι τῆσδε γῆς . 
καὶ τειχέων μὲν ἐντὸς οὐ βαίνω πόδα , δυοῖν δ’ ἅμιλλαν ξυντιθεὶς ἀφικόμην πρὸς τέρμονας γῆς τῆσδ’ , ἵν’ ἐκβάλω ποδὶ ἄλλην ἐπ’ αἶαν , εἴ μέ τις γνοίη σκοπῶν , ζητῶν τ’ ἀδελφήν · φασὶ γάρ νιν ἐν γάμοις ζευχθεῖσαν οἰκεῖν οὐδὲ παρθένον μένειν · 
ὡς συγγένωμαι καὶ φόνου ξυνεργάτιν λαβὼν τά γ’ εἴσω τειχέων σαφῶς μάθω . 
νῦν οὖν — 
ἕως γὰρ λευκὸν ὄμμ’ ἀναίρεται — ἔξω τρίβου τοῦδ’ ἴχνος ἀλλαξώμεθα . 
ἢ γάρ τις ἀροτὴρ ἤ τις οἰκέτις γυνὴ φανήσεται νῷν , ἥντιν’ ἱστορήσομεν εἰ τούσδε ναίει σύγγονος τόπους ἐμή . 
ἀλλ’ — 
εἰσορῶ γὰρ τήνδε προσπόλον τινά , πηγαῖον ἄχθος ἐν κεκαρμένῳ κάρᾳ φέρουσαν — 
ἑζώμεσθα κἀκπυθώμεθα δούλης γυναικός , ἤν τι δεξώμεσθ’ ἔπος ἐφ’ οἷσι , Πυλάδη , τήνδ’ ἀφίγμεθα χθόνα . 
Ἠλέκτρα σύντειν’ — 
ὥρα — 
ποδὸς ὁρμάν · ὤ , ἔμβα , ἔμβα κατακλαίουσα · 
ἰώ μοί μοι . 
ἐγενόμαν Ἀγαμέμνονος καί μ’ ἔτεκεν Κλυταιμήστρα στυγνὰ Τυνδάρεω κόρα , κικλήσκουσι δέ μ’ ἀθλίαν 
Ἠλέκτραν πολιῆται . 
φεῦ φεῦ σχετλίων πόνων καὶ στυγερᾶς ζόας . 
ὦ πάτερ , σὺ δ’ ἐν Ἀΐδα κεῖσαι , σᾶς ἀλόχου σφαγαῖς 
Αἰγίσθου τ’ , Ἀγάμεμνον . 
Ἠλέκτρα ἴθι τὸν αὐτὸν ἔγειρε γόον , ἄναγε πολύδακρυν ἁδονάν . 
Ἠλέκτρα σύντειν’ — 
ὥρα — 
ποδὸς ὁρμάν · ὤ , ἔμβα , ἔμβα , κατακλαίουσα · 
ἰώ μοί μοι . 
τίνα πόλιν , τίνα δ’ οἶκον , ὦ τλᾶμον σύγγον’ , ἀλατεύεις οἰκτρὰν ἐν θαλάμοις λιπὼν πατρῴοις ἐπὶ συμφοραῖς ἀλγίσταισιν ἀδελφάν ; 
ἔλθοις τῶνδε πόνων ἐμοὶ τᾷ μελέᾳ λυτήρ , ὦ Ζεῦ Ζεῦ , πατρί θ’ αἱμάτων ἐχθίστων ἐπίκουρος , Ἄρ‐ γει κέλσας πόδ’ ἀλάταν . 
Ἠλέκτρα θὲς τόδε τεῦχος ἐμῆς ἀπὸ κρατὸς ἑ‐ λοῦσ’ , ἵνα πατρὶ γόους νυχίους ἐπορθροβοάσω , ἰαχάν , Ἀΐδα μέλος , 
Ἀΐδα , πάτερ , σοι κατὰ γᾶς ἐνέπω γόους οἷς ἀεὶ τὸ κατ’ ἦμαρ διέπομαι , κατὰ μὲν φίλαν ὄνυχι τεμνομένα δέραν χέρα τε κρᾶτ’ ἐπὶ κούριμον τιθεμένα θανάτῳ σῷ . 
Ἠλέκτρα αἶ αἶ , δρύπτε κάρα · 
οἷα δέ τις κύκνος ἀχέτας ποταμίοις παρὰ χεύμασιν πατέρα φίλτατον καλεῖ , ὀλόμενον δολίοις βρόχων ἕρκεσιν , ὣς σὲ τὸν ἄθλιον , πάτερ , ἐγὼ κατακλαίομαι , 
Ἠλέκτρα λουτρὰ πανύσταθ’ ὑδρανάμενον χροῒ κοίτᾳ ἐν οἰκτροτάτᾳ θανάτου . 
ἰώ μοι , <ἰώ> 
μοι πικρᾶς μὲν πελέκεως τομᾶς σᾶς , πάτερ , πικρᾶς δ’ ἐκ 
Τροΐας ὁδίου βουλᾶς · 
οὐ μίτραισι γυνή σε δέξατ’ οὐδ’ ἐπὶ στεφάνοις , ξίφεσι δ’ ἀμφιτόμοις λυγρὰν 
Αἰγίσθου λώβαν θεμένα δόλιον ἔσχεν ἀκοίταν . 
Χορός 
Ἀγαμέμνονος ὦ κόρα , ἤλυθον , Ἠλέκτρα , ποτὶ σὰν ἀγρότειραν αὐλάν . 
ἔμολέ τις ἔμολεν γαλακτοπότας ἀνὴρ 
Μυκηναῖος ὀρειβάτας · 
ἀγγέλλει δ’ ὅτι νῦν τριταί‐ αν καρύσσουσιν θυσίαν 
Ἀργεῖοι , πᾶσαι δὲ παρ’ Ἥ‐ ραν μέλλουσιν παρθενικαὶ στείχειν . 
Ἠλέκτρα οὐκ ἐπ’ ἀγλαΐαις , φίλαι , θυμὸν οὐδ’ ἐπὶ χρυσέοις ὅρμοις ἐκπεπόταμαι τάλαιν’ , οὐδ’ ἱστᾶσα χοροὺς 
Ἀργείαις ἅμα νύμφαις εἱλικτὸν κρούσω πόδ’ ἐμόν . 
δάκρυσι νυχεύ‐ ω , δακρύων δέ μοι μέλει δειλαίᾳ τὸ κατ’ ἦμαρ . 
σκέψαι μου πιναρὰν κόμαν καὶ τρύχη τάδ’ ἐμῶν πέπλων , εἰ πρέποντ’ Ἀγαμέμνονος κούρᾳ ’σται βασιλείᾳ τᾷ Τροίᾳ θ’ , ἃ ’μοῦ πατέρος μέμναταί ποθ’ ἁλοῦσα . 
Χορός μεγάλα θεός · ἀλλ’ ἴθι , καὶ παρ’ ἐμοῦ χρῆσαι πολύ‐ πηνα φάρεα δῦναι , χρύσεά τε — 
χαρίσαι — 
προσθήματ’ ἀγλαΐας . 
δοκεῖς τοῖσι σοῖς δακρύοις μὴ τιμῶσα θεούς , κρατή‐ σειν ἐχθρῶν ; 
οὔτοι στοναχαῖς , ἀλλ’ εὐχαῖσι θεοὺς σεβί‐ ζουσ’ ἕξεις εὐαμερίαν , ὦ παῖ . 
Ἠλέκτρα οὐδεὶς θεῶν ἐνοπᾶς κλύει τᾶς δυσδαίμονος , οὐ παλαι‐ ῶν πατρὸς σφαγιασμῶν . 
οἴμοι τοῦ καταφθιμένου τοῦ τε ζῶντος ἀλάτα , ὅς που γᾶν ἄλλαν κατέχει , μέλεος ἀλαί‐ νων ποτὶ θῆσσαν ἑστίαν , τοῦ κλεινοῦ πατρὸς ἐκφύς . 
αὐτὰ δ’ ἐν χερνῆσι δόμοις ναίω ψυχὰν τακομένα δωμάτων πατρίων φυγάς , οὐρείας ἀν’ ἐρίπνας . 
μάτηρ δ’ ἐν λέκτροις φονίοις ἄλλῳ σύγγαμος οἰκεῖ . 
Χορός πολλῶν κακῶν Ἕλλησιν αἰτίαν ἔχει σῆς μητρὸς Ἑλένη σύγγονος δόμοις τε σοῖς . 
Ἠλέκτρα οἴμοι , γυναῖκες , ἐξέβην θρηνημάτων . 
ξένοι τινὲς παρ’ οἶκον οἵδ’ ἐφεστίους εὐνὰς ἔχοντες ἐξανίστανται λόχου · 
φυγῇ σὺ μὲν κατ’ οἶμον , ἐς δόμους δ’ ἐγὼ φῶτας κακούργους ἐξαλύξωμεν ποδί . 
Ὀρέστης μέν’ , ὦ τάλαινα · μὴ τρέσῃς ἐμὴν χέρα . 
Ἠλέκτρα ὦ Φοῖβ’ Ἄπολλον · προσπίτνω σε μὴ θανεῖν . 
Ὀρέστης ἄλλους κτάνοιμι μᾶλλον ἐχθίους σέθεν . 
Ἠλέκτρα ἄπελθε , μὴ ψαῦ’ ὧν σε μὴ ψαύειν χρεών . 
Ὀρέστης οὐκ ἔσθ’ ὅτου θίγοιμ’ ἂν ἐνδικώτερον . 
Ἠλέκτρα καὶ πῶς ξιφήρης πρὸς δόμοις λοχᾷς ἐμοῖς ; 
Ὀρέστης μείνασ’ ἄκουσον , καὶ τάχ’ οὐκ ἄλλως ἐρεῖς . 
Ἠλέκτρα ἕστηκα · πάντως δ’ εἰμὶ σή · κρείσσων γὰρ εἶ . 
Ὀρέστης ἥκω φέρων σοι σοῦ κασιγνήτου λόγους . 
Ἠλέκτρα ὦ φίλτατ’ , ἆρα ζῶντος ἢ τεθνηκότος ; 
Ὀρέστης ζῇ · πρῶτα γάρ σοι τἀγάθ’ ἀγγέλλειν θέλω . 
Ἠλέκτρα εὐδαιμονοίης , μισθὸν ἡδίστων λόγων . 
Ὀρέστης κοινῇ δίδωμι τοῦτο νῷν ἀμφοῖν ἔχειν . 
Ἠλέκτρα ποῦ γῆς ὁ τλήμων τλήμονας φυγὰς ἔχων ; 
Ὀρέστης οὐχ ἕνα νομίζων φθείρεται πόλεως νόμον . 
Ἠλέκτρα οὔ που σπανίζων τοῦ καθ’ ἡμέραν βίου ; 
Ὀρέστης ἔχει μέν , ἀσθενὴς δὲ δὴ φεύγων ἀνήρ . 
Ἠλέκτρα λόγον δὲ δὴ τίν’ ἦλθες ἐκ κείνου φέρων ; 
Ὀρέστης εἰ ζῇς , ὅπως τε ζῶσα συμφορᾶς ἔχεις . 
Ἠλέκτρα οὐκοῦν ὁρᾷς μου πρῶτον ὡς ξηρὸν δέμας . 
Ὀρέστης λύπαις γε συντετηκός , ὥστε με στένειν . 
Ἠλέκτρα καὶ κρᾶτα πλόκαμόν τ’ ἐσκυθισμένον ξυρῷ . 
Ὀρέστης δάκνει σ’ ἀδελφὸς ὅ τε θανὼν ἴσως πατήρ . 
Ἠλέκτρα οἴμοι , τί γάρ μοι τῶνδέ γ’ ἐστὶ φίλτερον ; 
Ὀρέστης φεῦ φεῦ · τί δαὶ σὺ σῷ κασιγνήτῳ , δοκεῖς ; 
Ἠλέκτρα ἀπὼν ἐκεῖνος , οὐ παρὼν ἡμῖν φίλος . 
Ὀρέστης ἐκ τοῦ δὲ ναίεις ἐνθάδ’ ἄστεως ἑκάς ; 
Ἠλέκτρα ἐγημάμεσθ’ , ὦ ξεῖνε , θανάσιμον γάμον . 
Ὀρέστης ᾤμωξ’ ἀδελφὸν σόν . 
Μυκηναίων τίνι ; 
Ἠλέκτρα οὐχ ᾧ πατήρ μ’ ἤλπιζεν ἐκδώσειν ποτέ . 
Ὀρέστης εἴφ’ , ὡς ἀκούσας σῷ κασιγνήτῳ λέγω . 
Ἠλέκτρα ἐν τοῖσδ’ ἐκείνου τηλορὸς ναίω δόμοις . 
Ὀρέστης σκαφεύς τις ἢ βουφορβὸς ἄξιος δόμων . 
Ἠλέκτρα πένης ἀνὴρ γενναῖος ἔς τ’ ἔμ’ εὐσεβής . 
Ὀρέστης ἡ δ’ εὐσέβεια τίς πρόσεστι σῷ πόσει ; 
Ἠλέκτρα οὐπώποτ’ εὐνῆς τῆς ἐμῆς ἔτλη θιγεῖν . 
Ὀρέστης ἅγνευμ’ ἔχων τι θεῖον ἤ σ’ ἀπαξιῶν ; 
Ἠλέκτρα γονέας ὑβρίζειν τοὺς ἐμοὺς οὐκ ἠξίου . 
Ὀρέστης καὶ πῶς γάμον τοιοῦτον οὐχ ἥσθη λαβών ; 
Ἠλέκτρα οὐ κύριον τὸν δόντα μ’ ἡγεῖται , ξένε . 
Ὀρέστης ξυνῆκ’ · Ὀρέστῃ μή ποτ’ ἐκτείσῃ δίκην . 
Ἠλέκτρα τοῦτ’ αὐτὸ ταρβῶν , πρὸς δὲ καὶ σώφρων ἔφυ . 
Ὀρέστης φεῦ · 
γενναῖον ἄνδρ’ ἔλεξας , εὖ τε δραστέον . 
Ἠλέκτρα εἰ δή ποθ’ ἥξει γ’ ἐς δόμους ὁ νῦν ἀπών . 
Ὀρέστης μήτηρ δέ σ’ ἡ τεκοῦσα ταῦτ’ ἠνέσχετο ; 
Ἠλέκτρα γυναῖκες ἀνδρῶν , ὦ ξέν’ , οὐ παίδων φίλαι . 
Ὀρέστης τίνος δέ σ’ οὕνεχ’ ὕβρισ’ Αἴγισθος τάδε ; 
Ἠλέκτρα τεκεῖν μ’ ἐβούλετ’ ἀσθενῆ , τοιῷδε δούς . 
Ὀρέστης ὡς δῆθε παῖδας μὴ τέκοις ποινάτορας ; 
Ἠλέκτρα τοιαῦτ’ ἐβούλευσ’ · ὧν ἐμοὶ δοίη δίκην . 
Ὀρέστης οἶδεν δέ σ’ οὖσαν παρθένον μητρὸς πόσις ; 
Ἠλέκτρα οὐκ οἶδε · σιγῇ τοῦθ’ ὑφαιρούμεσθά νιν . 
Ὀρέστης αἵδ’ οὖν φίλαι σοι τούσδ’ ἀκούουσιν λόγους ; 
Ἠλέκτρα ὥστε στέγειν γε τἀμὰ καὶ σ’ ἔπη καλῶς . 
Ὀρέστης τί δῆτ’ Ὀρέστης πρὸς τόδ’ , Ἄργος ἢν μόλῃ ; 
Ἠλέκτρα ἤρου τόδ’ ; 
αἰσχρόν γ’ εἶπας · οὐ γὰρ νῦν ἀκμή ; 
Ὀρέστης ἐλθὼν δὲ δὴ πῶς φονέας ἂν κτάνοι πατρός ; 
Ἠλέκτρα τολμῶν ὑπ’ ἐχθρῶν οἷ’ ἐτολμήθη πατήρ . 
Ὀρέστης ἦ καὶ μετ’ αὐτοῦ μητέρ’ ἂν τλαίης κτανεῖν ; 
Ἠλέκτρα ταὐτῷ γε πελέκει τῷ πατὴρ ἀπώλετο . 
Ὀρέστης λέγω τάδ’ αὐτῷ , καὶ βέβαια τἀπὸ σοῦ ; 
Ἠλέκτρα θάνοιμι μητρὸς αἷμ’ ἐπισφάξασ’ ἐμῆς . 
Ὀρέστης φεῦ · 
εἴθ’ ἦν Ὀρέστης πλησίον κλύων τάδε . 
Ἠλέκτρα ἀλλ’ , ὦ ξέν’ , οὐ γνοίην ἂν εἰσιδοῦσά νιν . 
Ὀρέστης νέα γάρ , οὐδὲν θαῦμ’ , ἀπεζεύχθης νέου . 
Ἠλέκτρα εἷς ἂν μόνος νιν τῶν ἐμῶν γνοίη φίλων . 
Ὀρέστης ἆρ’ ὃν λέγουσιν αὐτὸν ἐκκλέψαι φόνου ; 
Ἠλέκτρα πατρός γε παιδαγωγὸς ἀρχαῖος γέρων . 
Ὀρέστης ὁ κατθανὼν δὲ σὸς πατὴρ τύμβου κυρεῖ ; 
Ἠλέκτρα ἔκυρσεν ὡς ἔκυρσεν , ἐκβληθεὶς δόμων . 
Ὀρέστης οἴμοι , τόδ’ οἷον εἶπας · — 
αἴσθησις γὰρ οὖν κἀκ τῶν θυραίων πημάτων δάκνει βροτούς . 
λέξον δ’ , ἵν’ εἰδὼς σῷ κασιγνήτῳ φέρω λόγους ἀτερπεῖς , ἀλλ’ ἀναγκαίους κλύειν . 
ἔνεστι δ’ οἶκτος ἀμαθίᾳ μὲν οὐδαμοῦ , σοφοῖσι δ’ ἀνδρῶν · καὶ γὰρ οὐδ’ ἀζήμιον γνώμην ἐνεῖναι τοῖς σοφοῖς λίαν σοφήν . 
Χορός κἀγὼ τὸν αὐτὸν τῷδ’ ἔρον ψυχῆς ἔχω . 
πρόσω γὰρ ἄστεως οὖσα τἀν πόλει κακὰ οὐκ οἶδα , νῦν δὲ βούλομαι κἀγὼ μαθεῖν . 
Ἠλέκτρα λέγοιμ’ ἄν , εἰ χρή — 
χρὴ δὲ πρὸς φίλον λέγειν — τύχας βαρείας τὰς ἐμὰς κἀμοῦ πατρός . 
ἐπεὶ δὲ κινεῖς μῦθον , ἱκετεύω , ξένε , ἄγγελλ’ Ὀρέστῃ τἀμὰ καὶ κείνου κακά , πρῶτον μὲν οἵοις ἐν πέπλοις αὐλίζομαι , πίνῳ θ’ ὅσῳ βέβριθ’ , ὑπὸ στέγαισί τε οἵαισι ναίω βασιλικῶν ἐκ δωμάτων , αὐτὴ μὲν ἐκμοχθοῦσα κερκίσιν πέπλους , ἢ γυμνὸν ἕξω σῶμα κἀστερήσομαι , αὐτὴ δὲ πηγὰς ποταμίους φορουμένη , ἀνέορτος ἱερῶν καὶ χορῶν τητωμένη . 
ἀναίνομαι γυναῖκας οὖσα παρθένος , ἀναίνομαι δὲ Κάστορ’ , ᾧ πρὶν ἐς θεοὺς ἐλθεῖν ἔμ’ ἐμνήστευον , οὖσαν ἐγγενῆ . 
μήτηρ δ’ ἐμὴ Φρυγίοισιν ἐν σκυλεύμασιν θρόνῳ κάθηται , πρὸς δ’ ἕδραισιν Ἀσίδες δμωαὶ στατίζουσ’ , ἃς ἔπερσ’ ἐμὸς πατήρ , 
Ἰδαῖα φάρη χρυσέαις ἐζευγμέναι πόρπαισιν . 
αἷμα δ’ ἔτι πατρὸς κατὰ στέγας μέλαν σέσηπεν , ὃς δ’ ἐκεῖνον ἔκτανεν , ἐς ταὐτὰ βαίνων ἅρματ’ ἐκφοιτᾷ πατρί , καὶ σκῆπτρ’ ἐν οἷς Ἕλλησιν ἐστρατηλάτει μιαιφόνοισι χερσὶ γαυροῦται λαβών . 
Ἀγαμέμνονος δὲ τύμβος ἠτιμασμένος οὔπω χοάς ποτ’ οὐδὲ κλῶνα μυρσίνης ἔλαβε , πυρὰ δὲ χέρσος ἀγλαϊσμάτων . 
μέθῃ δὲ βρεχθεὶς τῆς ἐμῆς μητρὸς πόσις ὁ κλεινός , ὡς λέγουσιν , ἐνθρῴσκει τάφῳ πέτροις τε λεύει μνῆμα λάινον πατρός , καὶ τοῦτο τολμᾷ τοὔπος εἰς ἡμᾶς λέγειν · 
ποῦ παῖς Ὀρέστης ; 
ἆρά σοι τύμβῳ καλῶς παρὼν ἀμύνει ; 
— 
ταῦτ’ ἀπὼν ὑβρίζεται . 
ἀλλ’ , ὦ ξέν’ , ἱκετεύω σ’ , ἀπάγγειλον τάδε . 
πολλοὶ δ’ ἐπιστέλλουσιν , ἑρμηνεὺς δ’ ἐγώ , αἱ χεῖρες ἡ γλῶσσ’ ἡ ταλαίπωρός τε φρήν , κάρα τ’ ἐμὸν ξυρῆκες , ὅ τ’ ἐκεῖνον τεκών . 
αἰσχρὸν γάρ , εἰ πατὴρ μὲν ἐξεῖλεν Φρύγας , ὁ δ’ ἄνδρ’ ἕν’ εἷς ὢν οὐ δυνήσεται κτανεῖν , νέος πεφυκὼς κἀξ ἀμείνονος πατρός . 
Χορός καὶ μὴν δέδορκα τόνδε , σὸν λέγω πόσιν , λήξαντα μόχθου πρὸς δόμους ὡρμημένον . 
Αὐτουργός ἔα · τίνας τούσδ’ ἐν πύλαις ὁρῶ ξένους ; 
τίνος δ’ ἕκατι τάσδ’ ἐπ’ ἀγραύλους πύλας προσῆλθον ; 
ἦ ’μοῦ δεόμενοι ; 
γυναικί τοι αἰσχρὸν μετ’ ἀνδρῶν ἑστάναι νεανιῶν . 
Ἠλέκτρα ὦ φίλτατ’ , εἰς ὕποπτα μὴ μόλῃς ἐμοί · 
τὸν ὄντα δ’ εἴσῃ μῦθον · οἵδε γὰρ ξένοι ἥκουσ’ Ὀρέστου πρός με κήρυκες λόγων . 
ἀλλ’ , ὦ ξένοι , σύγγνωτε τοῖς εἰρημένοις . 
Αὐτουργός τί φασίν ; 
ἁνὴρ ἔστι καὶ λεύσσει φάος ; 
Ἠλέκτρα ἔστιν λόγῳ γοῦν , φασὶ δ’ οὐκ ἄπιστ’ ἐμοί . 
Αὐτουργός ἦ καί τι πατρὸς σῶν τε μέμνηται κακῶν ; 
Ἠλέκτρα ἐν ἐλπίσιν ταῦτ’ · ἀσθενὴς φεύγων ἀνήρ . 
Αὐτουργός ἦλθον δ’ Ὀρέστου τίν’ ἀγορεύοντες λόγον ; 
Ἠλέκτρα σκοποὺς ἔπεμψε τούσδε τῶν ἐμῶν κακῶν . 
Αὐτουργός οὐκοῦν τὰ μὲν λεύσσουσι , τὰ δὲ σύ που λέγεις . 
Ἠλέκτρα ἴσασιν , οὐδὲν τῶνδ’ ἔχουσιν ἐνδεές . 
Αὐτουργός οὐκοῦν πάλαι χρῆν τοῖσδ’ ἀνεπτύχθαι πύλας ; 
χωρεῖτ’ ἐς οἴκους · ἀντὶ γὰρ χρηστῶν λόγων ξενίων κυρήσεθ’ , οἷ’ ἐμὸς κεύθει δόμος . 
αἴρεσθ’ , ὀπαδοί , τῶνδ’ ἔσω τεύχη δόμων . 
καὶ μηδὲν ἀντείπητε , παρὰ φίλου φίλοι μολόντες ἀνδρός · καὶ γὰρ εἰ πένης ἔφυν , οὔτοι τό γ’ ἦθος δυσγενὲς παρέξομαι . 
Ὀρέστης πρὸς θεῶν , ὅδ’ ἁνὴρ ὃς συνεκκλέπτει γάμους τοὺς σούς , Ὀρέστην οὐ καταισχύνειν θέλων ; 
Ἠλέκτρα οὗτος κέκληται πόσις ἐμὸς τῆς ἀθλίας . 
Ὀρέστης φεῦ · 
οὐκ ἔστ’ ἀκριβὲς οὐδὲν εἰς εὐανδρίαν · 
ἔχουσι γὰρ ταραγμὸν αἱ φύσεις βροτῶν . 
ἤδη γὰρ εἶδον ἄνδρα γενναίου πατρὸς τὸ μηδὲν ὄντα , χρηστά τ’ ἐκ κακῶν τέκνα , λιμόν τ’ ἐν ἀνδρὸς πλουσίου φρονήματι , γνώμην τε μεγάλην ἐν πένητι σώματι . 
πῶς οὖν τις αὐτὰ διαλαβὼν ὀρθῶς κρινεῖ ; 
πλούτῳ ; 
πονηρῷ τἄρα χρήσεται κριτῇ . 
ἢ τοῖς ἔχουσι μηδέν ; 
ἀλλ’ ἔχει νόσον πενία , διδάσκει δ’ ἄνδρα τῇ χρείᾳ κακόν . 
ἀλλ’ εἰς ὅπλ’ ἔλθω ; 
τίς δὲ πρὸς λόγχην βλέπων μάρτυς γένοιτ’ ἂν ὅστις ἐστὶν ἁγαθός ; 
κράτιστον εἰκῇ ταῦτ’ ἐᾶν ἀφειμένα . 
οὗτος γὰρ ἁνὴρ οὔτ’ ἐν Ἀργείοις μέγας οὔτ’ αὖ δοκήσει δωμάτων ὠγκωμένος , ἐν τοῖς δὲ πολλοῖς ὤν , ἄριστος ηὑρέθη . 
οὐ μὴ ἀφρονήσεθ’ , οἳ κενῶν δοξασμάτων πλήρεις πλανᾶσθε , τῇ δ’ ὁμιλίᾳ βροτοὺς κρινεῖτε καὶ τοῖς ἤθεσιν τοὺς εὐγενεῖς ; 
οἱ γὰρ τοιοῦτοι καὶ πόλεις οἰκοῦσιν εὖ καὶ δώμαθ’ · αἱ δὲ σάρκες αἱ κεναὶ φρενῶν ἀγάλματ’ ἀγορᾶς εἰσιν . 
οὐδὲ γὰρ δόρυ μᾶλλον βραχίων σθεναρὸς ἀσθενοῦς μένει · 
ἐν τῇ φύσει δὲ τοῦτο κἀν εὐψυχίᾳ . 
ἀλλ’ — 
ἄξιος γὰρ ὅ τε παρὼν ὅ τ’ οὐ παρὼν 
Ἀγαμέμνονος παῖς , οὗπερ οὕνεχ’ ἥκομεν — δεξώμεθ’ οἴκων καταλύσεις . 
χωρεῖν χρεών , δμῶες , δόμων τῶνδ’ ἐντός . 
ὡς ἐμοὶ πένης εἴη πρόθυμος πλουσίου μᾶλλον ξένος . 
αἰνῶ μὲν οὖν τοῦδ’ ἀνδρὸς ἐσδοχὰς δόμων , ἐβουλόμην δ’ ἄν , εἰ κασίγνητός με σὸς ἐς εὐτυχοῦντας ἦγεν εὐτυχῶν δόμους . 
ἴσως δ’ ἂν ἔλθοι · Λοξίου γὰρ ἔμπεδοι χρησμοί , βροτῶν δὲ μαντικὴν χαίρειν ἐῶ . 
Χορός νῦν ἢ πάροιθεν μᾶλλον , Ἠλέκτρα , χαρᾷ θερμαινόμεσθα καρδίαν · ἴσως γὰρ ἂν μόλις προβαίνουσ’ ἡ τύχη σταίη καλῶς . 
Ἠλέκτρα ὦ τλῆμον , εἰδὼς δωμάτων χρείαν σέθεν τί τούσδ’ ἐδέξω μείζονας σαυτοῦ ξένους ; 
Αὐτουργός τί δ’ ; 
εἴπερ εἰσὶν ὡς δοκοῦσιν εὐγενεῖς , οὐκ ἔν τε μικροῖς ἔν τε μὴ στέρξουσ’ ὁμῶς ; 
Ἠλέκτρα ἐπεί νυν ἐξήμαρτες ἐν σμικροῖσιν ὤν , ἔλθ’ ὡς παλαιὸν τροφὸν ἐμοῦ φίλον πατρός , ὃς ἀμφὶ ποταμὸν Τάναον Ἀργείας ὅρους τέμνοντα γαίας Σπαρτιάτιδός τε γῆς ποίμναις ὁμαρτεῖ πόλεος ἐκβεβλημένος · 
κέλευε δ’ αὐτὸν τῶνδ’ ἐμοὐσαφιγμένων ἐλθεῖν , ξένων τ’ ἐς δαῖτα πορσῦναί τινα . 
ἡσθήσεταί τοι καὶ προσεύξεται θεοῖς , ζῶντ’ εἰσακούσας παῖδ’ ὃν ἐκσῴζει ποτέ . 
οὐ γὰρ πατρῴων ἐκ δόμων μητρὸς πάρα λάβοιμεν ἄν τι · πικρὰ δ’ ἀγγείλαιμεν ἄν , εἰ ζῶντ’ Ὀρέστην ἡ τάλαιν’ αἴσθοιτ’ ἔτι . 
Αὐτουργός ἀλλ’ , εἰ δοκεῖ σοι , τούσδ’ ἀπαγγελῶ λόγους γέροντι · χώρει δ’ ἐς δόμους ὅσον τάχος καὶ τἄνδον ἐξάρτυε . 
πολλά τοι γυνὴ χρῄζουσ’ ἂν εὕροι δαιτὶ προσφορήματα . 
ἔστιν δὲ δὴ τοσαῦτά γ’ ἐν δόμοις ἔτι , ὥσθ’ ἕν γ’ ἐπ’ ἦμαρ τούσδε πληρῶσαι βορᾶς . 
ἐν τοῖς τοιούτοις δ’ ἡνίκ’ ἂν γνώμης πέσω , σκοπῶ τὰ χρήμαθ’ ὡς ἔχει μέγα σθένος , ξένοις τε δοῦναι σῶμά τ’ ἐς νόσους πεσὸν δαπάναισι σῷσαι · τῆς δ’ ἐφ’ ἡμέραν βορᾶς ἐς σμικρὸν ἥκει · πᾶς γὰρ ἐμπλησθεὶς ἀνὴρ ὁ πλούσιός τε χὡ πένης ἴσον φέρει . 
Χορός κλειναὶ νᾶες , αἵ ποτ’ ἔβατε Τροίαν τοῖς ἀμετρήτοις ἐρετμοῖς πέμπουσαι χοροὺς μετὰ Νηρῄδων , ἵν’ ὁ φίλαυλος ἔπαλλε δελ‐ φὶς πρῴραις κυανεμβόλοι‐ σιν εἱλισσόμενος , πορεύων τὸν τᾶς Θέτιδος κοῦφον ἅλμα ποδῶν Ἀχιλῆ σὺν Ἀγαμέμνονι Τρωίας ἐπὶ Σιμουντίδας ἀκτάς . 
Χορός 
Νηρῇδες δ’ Εὐβοῖδας ἄκρας λιποῦσαι μόχθους ἀσπιστὰς ἀκμόνων 
Ἡφαίστου χρυσέων ἔφερον τευχέων , ἀνά τε Πήλιον ἀνά τε πρυ‐ μνὰς Ὄσσας ἱερᾶς νάπας 
†Νυμφαίας σκοπιὰς κόρας μάτευσ’ , † 
ἔνθα πατὴρ ἱππότας τρέφεν Ἑλλάδι φῶς 
Θέτιδος εἰνάλιον γόνον ταχύπορον πόδ’ Ἀτρείδαις . 
Χορός 
Ἰλιόθεν δ’ ἔκλυόν τινος ἐν λιμέσιν 
Ναυπλίοισι βεβῶτος τᾶς σᾶς , ὦ Θέτιδος παῖ , κλεινᾶς ἀσπίδος ἐν κύκλῳ τοιάδε σήματα , δείματα 
Φρύγια , τετύχθαι · 
περιδρόμῳ μὲν ἴτυος ἕδρᾳ 
Περσέα λαιμοτόμαν ὑπὲρ ἁλὸς ποτανοῖσι πεδί‐ λοισι φυὰν Γοργόνος ἴ‐ σχειν , Διὸς ἀγγέλῳ σὺν Ἑρ‐ μᾷ , τῷ Μαί‐ ας ἀγροτῆρι κούρῳ · 
Χορός ἐν δὲ μέσῳ κατέλαμπε σάκει φαέθων κύκλος ἀελίοιο ἵπποις ἂμ πτεροέσσαις ἄστρων τ’ αἰθέριοι χοροί , 
Πλειάδες , Ὑάδες , Ἕκτορος ὄμμασι τροπαῖοι · 
ἐπὶ δὲ χρυσοτύπῳ κράνει 
Σφίγγες ὄνυξιν ἀοίδιμον ἄγραν φέρουσαι · περιπλεύ‐ ρῳ δὲ κύτει πύρπνοος ἔ‐ σπευδε δρόμῳ λέαινα χαλ‐ αῖς Πειρη‐ ναῖον ὁρῶσα πῶλον . 
Χορός ἄορι δ’ ἐν φονίῳ τετραβάμονες ἵπποι ἔπαλ‐ λον , κελαινὰ δ’ ἀμφὶ νῶθ’ ἵετο κόνις . 
τοιῶνδ’ ἄνακτα δοριπόνων ἔκανεν ἀνδρῶν , Τυνδαρίς , σὰ λέχεα , κακόφρων κούρα . 
τοιγάρ σέ ποτ’ οὐρανίδαι πέμψουσιν θανάτοις · ἦ σὰν ἔτ’ ἔτι φόνιον ὑπὸ δέραν ὄψομαι αἷμα χυθὲν σιδάρῳ . 
Πρέσβυς ποῦ ποῦ νεᾶνις πότνῑ ἐμὴ δέσποινά τε , 
Ἀγαμέμνονος παῖς , ὅν ποτ’ ἐξέθρεψ’ ἐγώ ; 
ὡς πρόσβασιν τῶνδ’ ὀρθίαν οἴκων ἔχει ῥυσῷ γέροντι τῷδε προσβῆναι ποδί . 
ὅμως δὲ πρός γε τοὺς φίλους ἐξελκτέον διπλῆν ἄκανθαν καὶ παλίρροπον γόνυ . 
ὦ θύγατερ — 
ἄρτι γάρ σε πρὸς δόμοις ὁρῶ — ἥκω φέρων σοι τῶν ἐμῶν βοσκημάτων ποίμνης νεογνὸν θρέμμ’ ὑποσπάσας τόδε στεφάνους τε τευχέων τ’ ἐξελὼν τυρεύματα , παλαιόν τε θησαύρισμα Διονύσου τόδε ὀσμῇ κατῆρες , μικρόν , ἀλλ’ ἐπεσβαλεῖν ἡδὺ σκύφον τοῦδ’ ἀσθενεστέρῳ ποτῷ . 
ἴτω φέρων τις τοῖς ξένοις τάδ’ ἐς δόμους · 
ἐγὼ δὲ τρύχει τῷδ’ ἐμῶν πέπλων κόρας δακρύοισι τέγξας ἐξομόρξασθαι θέλω . 
Ἠλέκτρα τί δ’ , ὦ γεραιέ , διάβροχον τόδ’ ὄμμ’ ἔχεις ; 
μῶν τἀμὰ διὰ χρόνου σ’ ἀνέμνησεν κακά ; 
ἢ τὰς Ὀρέστου τλήμονας φυγὰς στένεις καὶ πατέρα τὸν ἐμόν , ὅν ποτ’ ἐν χεροῖν ἔχων ἀνόνητ’ ἔθρεψας σοί τε καὶ τοῖς σοῖς φίλοις ; 
Πρέσβυς ἀνόνηθ’ · ὅμως δ’ οὖν τοῦτό γ’ οὐκ ἠνεσχόμην . 
ἦλθον γὰρ αὐτοῦ πρὸς τάφον πάρεργ’ ὁδοῦ καὶ προσπεσὼν ἔκλαυσ’ ἐρημίας τυχών , σπονδάς τε , λύσας ἀσκὸν ὃν φέρω ξένοις , ἔσπεισα , τύμβῳ δ’ ἀμφέθηκα μυρσίνας . 
πυρᾶς δ’ ἐπ’ αὐτῆς οἶν μελάγχιμον πόκῳ σφάγιον ἐσεῖδον αἷμά τ’ οὐ πάλαι χυθὲν ξανθῆς τε χαίτης βοστρύχους κεκαρμένους . 
κἀθαύμασ’ , ὦ παῖ , τίς ποτ’ ἀνθρώπων ἔτλη πρὸς τύμβον ἐλθεῖν · οὐ γὰρ Ἀργείων γέ τις . 
ἀλλ’ ἦλθ’ ἴσως που σὸς κασίγνητος λάθρᾳ , μολὼν δ’ ἐθαύμασ’ ἄθλιον τύμβον πατρός . 
σκέψαι δὲ χαίτην προστιθεῖσα σῇ κόμῃ , εἰ χρῶμα ταὐτὸν κουρίμης ἔσται τριχός · 
φιλεῖ γάρ , αἷμα ταὐτὸν οἷς ἂν ᾖ πατρός , τὰ πόλλ’ ὅμοια σώματος πεφυκέναι . 
Ἠλέκτρα οὐκ ἄξῑ ἀνδρός , ὦ γέρον , σοφοῦ λέγεις , εἰ κρυπτὸν ἐς γῆν τήνδ’ ἂν Αἰγίσθου φόβῳ δοκεῖς ἀδελφὸν τὸν ἐμὸν εὐθαρσῆ μολεῖν . 
ἔπειτα χαίτης πῶς συνοίσεται πλόκος , ὁ μὲν παλαίστραις ἀνδρὸς εὐγενοῦς τραφείς , ὁ δὲ κτενισμοῖς θῆλυς ; 
ἀλλ’ ἀμήχανον . 
πολλοῖς δ’ ἂν εὕροις βοστρύχους ὁμοπτέρους καὶ μὴ γεγῶσιν αἵματος ταὐτοῦ , γέρον . 
Πρέσβυς σὺ δ’ εἰς ἴχνος βᾶσ’ ἀρβύλης σκέψαι βάσιν εἰ σύμμετρος σῷ ποδὶ γενήσεται , τέκνον . 
Ἠλέκτρα πῶς δ’ ἂν γένοιτ’ ἂν ἐν κραταιλέῳ πέδῳ γαίας ποδῶν ἔκμακτρον ; 
εἰ δ’ ἔστιν τόδε , δυοῖν ἀδελφοῖν ποὺς ἂν οὐ γένοιτ’ ἴσος ἀνδρός τε καὶ γυναικός , ἀλλ’ ἅρσην κρατεῖ . 
Πρέσβυς οὐκ ἔστιν , εἰ καὶ γῆν κασίγνητος μολών , κερκίδος ὅτῳ γνοίης ἂν ἐξύφασμα σῆς , ἐν ᾧ ποτ’ αὐτὸν ἐξέκλεψα μὴ θανεῖν ; 
Ἠλέκτρα οὐκ οἶσθ’ , Ὀρέστης ἡνίκ’ ἐκπίπτει χθονός , νέαν μ’ ἔτ’ οὖσαν ; 
εἰ δὲ κἄκρεκον πέπλους , πῶς ἂν τότ’ ὢν παῖς ταὐτὰ νῦν ἔχοι φάρη , εἰ μὴ ξυναύξοινθ’ οἱ πέπλοι τῷ σώματι ; 
ἀλλ’ ἤ τις αὐτοῦ τάφον ἐποικτίρας ξένος 
†ἐκείρατ’ , ἢ τῆσδε σκοποὺς λαβὼν χθονὸς — 
† 
Πρέσβυς οἱ δὲ ξένοι ποῦ ; 
βούλομαι γὰρ εἰσιδὼν αὐτοὺς ἔρεσθαι σοῦ κασιγνήτου πέρι . 
Ἠλέκτρα οἵδ’ ἐκ δόμων βαίνουσι λαιψηρῷ ποδί . 
Πρέσβυς ἀλλ’ εὐγενεῖς μέν , ἐν δὲ κιβδήλῳ τόδε · 
πολλοὶ γὰρ ὄντες εὐγενεῖς εἰσιν κακοί . 
ὅμως δέ . 
— 
χαίρειν τοὺς ξένους προσεννέπω . 
Ὀρέστης χαῖρ’ , ὦ γεραιέ . 
— 
τοῦ ποτ’ , Ἠλέκτρα , τόδε παλαιὸν ἀνδρὸς λείψανον φίλων κυρεῖ ; 
Ἠλέκτρα οὗτος τὸν ἁμὸν πατέρ’ ἔθρεψεν , ὦ ξένε . 
Ὀρέστης τί φῄς ; 
ὅδ’ ὃς σὸν ἐξέκλεψε σύγγονον ; 
Ἠλέκτρα ὅδ’ ἔσθ’ ὁ σώσας κεῖνον , εἴπερ ἔστ’ ἔτι . 
Ὀρέστης ἔα · 
τί μ’ ἐσδέδορκεν ὥσπερ ἀργύρου σκοπῶν λαμπρὸν χαρακτῆρ’ ; 
ἢ προσεικάζει μέ τῳ ; 
Ἠλέκτρα ἴσως Ὀρέστου σ’ ἥλιχ’ ἥδεται βλέπων . 
Ὀρέστης φίλου γε φωτός . 
τί δὲ κυκλεῖ πέριξ πόδα ; 
Ἠλέκτρα καὐτὴ τόδ’ εἰσορῶσα θαυμάζω , ξένε . 
Πρέσβυς ὦ πότνῑ , εὔχου , θύγατερ Ἠλέκτρα , θεοῖς . 
Ἠλέκτρα τί τῶν ἀπόντων ἢ τί τῶν ὄντων πέρι ; 
Πρέσβυς λαβεῖν φίλον θησαυρόν , ὃν φαίνει θεός . 
Ἠλέκτρα ἰδού · καλῶ θεούς . 
ἢ τί δὴ λέγεις , γέρον ; 
Πρέσβυς βλέψον νυν ἐς τόνδ’ , ὦ τέκνον , τὸν φίλτατον . 
Ἠλέκτρα πάλαι δέδορκα , μὴ σύ γ’ οὐκέτ’ εὖ φρονῇς . 
Πρέσβυς οὐκ εὖ φρονῶ ’γὼ σὸν κασίγνητον βλέπων ; 
Ἠλέκτρα πῶς εἶπας , ὦ γεραί’ , ἀνέλπιστον λόγον ; 
Πρέσβυς ὁρᾶν Ὀρέστην τόνδε τὸν Ἀγαμέμνονος . 
Ἠλέκτρα ποῖον χαρακτῆρ’ εἰσιδών , ᾧ πείσομαι ; 
Πρέσβυς οὐλὴν παρ’ ὀφρύν , ἥν ποτ’ ἐν πατρὸς δόμοις νεβρὸν διώκων σοῦ μέθ’ ᾑμάχθη πεσών . 
Ἠλέκτρα πῶς φῄς ; 
ὁρῶ μὲν πτώματος τεκμήριον . 
Πρέσβυς ἔπειτα μέλλεις προσπίτνειν τοῖς φιλτάτοις ; 
Ἠλέκτρα ἀλλ’ οὐκέτ’ , ὦ γεραιέ · συμβόλοισι γὰρ τοῖς σοῖς πέπεισμαι θυμόν . 
— 
ὦ χρόνῳ φανείς , ἔχω σ’ ἀέλπτως — 
Ὀρέστης κἀξ ἐμοῦ γ’ ἔχῃ χρόνῳ . 
Ἠλέκτρα οὐδέποτε δόξασα . 
Ὀρέστης οὐδ’ ἐγὼ γὰρ ἤλπισα . 
Ἠλέκτρα ἐκεῖνος εἶ σύ ; 
Ὀρέστης σύμμαχός γέ σοι μόνος . 
ἢν δ’ ἀνσπάσωμαί γ’ ὃν μετέρχομαι βόλον — πέποιθα δ’ · ἢ χρὴ μηκέθ’ ἡγεῖσθαι θεούς , εἰ τἄδικ’ ἔσται τῆς δίκης ὑπέρτερα . 
Χορός ἔμολες ἔμολες , ὤ , χρόνιος ἁμέρα , κατέλαμψας , ἔδειξας ἐμφανῆ πόλει πυρσόν , ὃς παλαιᾷ φυγᾷ πατρίων ἀπὸ δωμάτων τάλας ἀλαίνων ἔβα . 
θεὸς αὖ θεὸς ἁμετέραν τις ἄγει νίκαν , ὦ φίλα . 
ἄνεχε χέρας , ἄνεχε λόγον , ἵει λιτὰς ἐς θεούς , τύχᾳ σοι τύχᾳ κασίγνητον ἐμβατεῦσαι πόλιν . 
Ὀρέστης εἶἑν · φίλας μὲν ἡδονὰς ἀσπασμάτων ἔχω , χρόνῳ δὲ καὖθις αὐτὰ δώσομεν . 
σὺ δ’ , ὦ γεραιέ — 
καίριος γὰρ ἤλυθες — λέξον , τί δρῶν ἂν φονέα τεισαίμην πατρός ; 
[μητέρα τε κοινωνὸν ἀνοσίων γάμων ; ] ἔστιν τί μοι κατ’ Ἄργος εὐμενὲς φίλων ; 
ἢ πάντ’ ἀνεσκευάσμεθ’ , ὥσπερ αἱ τύχαι ; 
τῷ ξυγγένωμαι ; 
νύχιος ἢ καθ’ ἡμέραν ; 
ποίαν ὁδὸν τραπώμεθ’ εἰς ἐχθροὺς ἐμούς ; 
Πρέσβυς ὦ τέκνον , οὐδεὶς δυστυχοῦντί σοι φίλος . 
εὕρημα γάρ τοι χρῆμα γίγνεται τόδε , κοινῇ μετασχεῖν τἀγαθοῦ καὶ τοῦ κακοῦ . 
σὺ δ’ — 
ἐκ βάθρων γὰρ πᾶς ἀνῄρησαι φίλοις οὐδ’ ἐλλέλοιπας ἐλπίδ’ — 
ἴσθι μου κλύων , ἐν χειρὶ τῇ σῇ πάντ’ ἔχεις καὶ τῇ τύχῃ , πατρῷον οἶκον καὶ πόλιν λαβεῖν σέθεν . 
Ὀρέστης τί δῆτα δρῶντες τοῦδ’ ἂν ἐξικοίμεθα ; 
Πρέσβυς κτανὼν Θυέστου παῖδα σήν τε μητέρα . 
Ὀρέστης ἥκω ’πὶ τόνδε στέφανον · ἀλλὰ πῶς λάβω ; 
Πρέσβυς τειχέων μὲν ἐλθὼν ἐντὸς οὐδ’ ἂν εἰ θέλοις . 
Ὀρέστης φρουραῖς κέκασται δεξιαῖς τε δορυφόρων ; 
Πρέσβυς ἔγνως · φοβεῖται γάρ σε κοὐχ εὕδει σαφῶς . 
Ὀρέστης εἶἑν · σὺ δὴ τοὐνθένδε βούλευσον , γέρον . 
Πρέσβυς κἀμοῦ γ’ ἄκουσον · ἄρτι γάρ μ’ ἐσῆλθέ τι . 
Ὀρέστης ἐσθλόν τι μηνύσειας , αἰσθοίμην δ’ ἐγώ . 
Πρέσβυς 
Αἴγισθον εἶδον , ἡνίχ’ εἷρπον ἐνθάδε . 
Ὀρέστης προσηκάμην τὸ ῥηθέν . 
ἐν ποίοις τόποις ; 
Πρέσβυς ἀγρῶν πέλας τῶνδ’ ἱπποφορβίων ἔπι . 
Ὀρέστης τί δρῶνθ’ ; 
ὁρῶ γὰρ ἐλπίδ’ ἐξ ἀμηχάνων . 
Πρέσβυς 
Νύμφαις ἐπόρσυν’ ἔροτιν , ὡς ἔδοξέ μοι . 
Ὀρέστης τροφεῖα παίδων ἢ πρὸ μέλλοντος τόκου ; 
Πρέσβυς οὐκ οἶδα πλὴν ἕν · βουσφαγεῖν ὡπλίζετο . 
Ὀρέστης πόσων μετ’ ἀνδρῶν ; 
ἢ μόνος δμώων μέτα ; 
Πρέσβυς οὐδεὶς παρῆν Ἀργεῖος , οἰκεία δὲ χείρ . 
Ὀρέστης οὔ πού τις ὅστις γνωριεῖ μ’ ἰδών , γέρον ; 
Πρέσβυς δμῶες μέν εἰσιν , οἳ σέ γ’ οὐκ εἶδόν ποτε . 
Ὀρέστης ἡμῖν ἂν εἶεν , εἰ κρατοῖμεν , εὐμενεῖς ; 
Πρέσβυς δούλων γὰρ ἴδιον τοῦτο , σοὶ δὲ σύμφορον . 
Ὀρέστης πῶς οὖν ἂν αὐτῷ πλησιασθείην ποτέ ; 
Πρέσβυς στείχων ὅθεν σε βουθυτῶν ἐσόψεται . 
Ὀρέστης ὁδὸν παρ’ αὐτήν , ὡς ἔοικ’ , ἀγροὺς ἔχει ; 
Πρέσβυς ὅθεν γ’ ἰδών σε δαιτὶ κοινωνὸν καλεῖ . 
Ὀρέστης πικρόν γε συνθοινάτορ’ , ἢν θεὸς θέλῃ . 
Πρέσβυς τοὐνθένδε πρὸς τὸ πῖπτον αὐτὸς ἐννόει . 
Ὀρέστης καλῶς ἔλεξας . 
— 
ἡ τεκοῦσα δ’ ἐστὶ ποῦ ; 
Πρέσβυς 
Ἄργει · παρέσται δ’ οὖν πόσει θοίνην ἔπι . 
Ὀρέστης τί δ’ οὐχ ἅμ’ ἐξωρμᾶτ’ ἐμὴ μήτηρ πόσει ; 
Πρέσβυς ψόγον τρέμουσα δημοτῶν ἐλείπετο . 
Ὀρέστης ξυνῆχ’ · ὕποπτος οὖσα γιγνώσκει πόλει . 
Πρέσβυς τοιαῦτα · μισεῖται γὰρ ἀνόσιος γυνή . 
Ὀρέστης πῶς οὖν ἐκείνην τόνδε τ’ ἐν ταὐτῷ κτενῶ ; 
Ἠλέκτρα ἐγὼ φόνον γε μητρὸς ἐξαρτύσομαι . 
Ὀρέστης καὶ μὴν ἐκεῖνά γ’ ἡ τύχη θήσει καλῶς . 
Ἠλέκτρα ὑπηρετείτω μὲν δυοῖν ὄντοιν ὅδε . 
Πρέσβυς ἔσται τάδ’ · εὑρίσκεις δὲ μητρὶ πῶς φόνον ; 
Ἠλέκτρα λέγ’ , ὦ γεραιέ , τάδε Κλυταιμήστρᾳ μολών · 
λεχώ μ’ ἀπάγγελλ’ οὖσαν ἄρσενος τόκῳ . 
Πρέσβυς πότερα πάλαι τεκοῦσαν ἢ νεωστὶ δή ; 
Ἠλέκτρα δέχ’ ἡλίους , ἐν οἷσιν ἁγνεύει λεχώ . 
Πρέσβυς καὶ δὴ τί τοῦτο μητρὶ προσβάλλει φόνον ; 
Ἠλέκτρα ἥξει κλύουσα λόχιά μου νοσήματα . 
Πρέσβυς πόθεν ; 
τί δ’ αὐτῇ σοῦ μέλειν δοκεῖς , τέκνον ; 
Ἠλέκτρα ναί · καὶ δακρύσει γ’ ἀξίωμ’ ἐμῶν τόκων . 
Πρέσβυς ἴσως · πάλιν τοι μῦθον ἐς καμπὴν ἄγε . 
Ἠλέκτρα ἐλθοῦσα μέντοι δῆλον ὡς ἀπόλλυται . 
Πρέσβυς καὶ μὴν ἐπ’ αὐτάς γ’ εἶσι σῶν δόμων πύλας . 
Ἠλέκτρα οὐκοῦν τραπέσθαι σμικρὸν εἰς Ἅιδου τόδε ; 
Πρέσβυς εἰ γὰρ θάνοιμι τοῦτ’ ἰδὼν ἐγώ ποτε . 
Ἠλέκτρα πρώτιστα μέν νυν τῷδ’ ὑφήγησαι , γέρον — 
Πρέσβυς 
Αἴγισθος ἔνθα νῦν θυηπολεῖ θεοῖς ; 
Ἠλέκτρα ἔπειτ’ ἀπαντῶν μητρὶ τἀπ’ ἐμοῦ φράσον . 
Πρέσβυς ὥστ’ αὐτά γ’ ἐκ σοῦ στόματος εἰρῆσθαι δοκεῖν . 
Ἠλέκτρα σὸν ἔργον ἤδη · πρόσθεν εἴληχας φόνου . 
Ὀρέστης στείχοιμ’ ἄν , εἴ τις ἡγεμὼν γίγνοιθ’ ὁδοῦ . 
Πρέσβυς καὶ μὴν ἐγὼ πέμποιμ’ ἂν οὐκ ἀκουσίως . 
Ὀρέστης ὦ Ζεῦ Πατρῷε , καὶ Τροπαῖ’ ἐχθρῶν γενοῦ — 
Ἠλέκτρα οἴκτιρέ θ’ ἡμᾶς · οἰκτρὰ γὰρ πεπόνθαμεν — 
Πρέσβυς οἴκτιρε δῆτα σούς γε φύντας ἐκγόνους . 
Ἠλέκτρα 
Ἥρα τε , βωμῶν ἣ Μυκηναίων κρατεῖς — 
Ὀρέστης νίκην δὸς ἡμῖν , εἰ δίκαῑ αἰτούμεθα . 
Πρέσβυς δὸς δῆτα πατρὸς τοῖσδε τιμωρὸν δίκην . 
Ὀρέστης σύ τ’ , ὦ κάτω γῆς ἀνοσίως οἰκῶν πάτερ — 
Ἠλέκτρα καὶ Γαῖ’ ἄνασσα , χεῖρας ᾗ δίδωμ’ ἐμὰς — 
Πρέσβυς ἄμυν’ ἄμυνε τοῖσδε φιλτάτοις τέκνοις . 
Ὀρέστης νῦν πάντα νεκρὸν ἐλθὲ σύμμαχον λαβών . 
Ἠλέκτρα οἵπερ γε σὺν σοὶ Φρύγας ἀνήλωσαν δορὶ — 
Πρέσβυς χὥσοι στυγοῦσιν ἀνοσίους μιάστορας . 
Ἠλέκτρα ἤκουσας , ὦ δείν’ ἐξ ἐμῆς μητρὸς παθών ; 
Πρέσβυς πάντ’ , οἶδ’ , ἀκούει τάδε πατήρ · στείχειν δ’ ἀκμή . 
Ἠλέκτρα καί σοι προφωνῶ πρὸς τάδ’ Αἴγισθον θανεῖν · 
ὡς εἰ παλαισθεὶς πτῶμα θανάσιμον πεσῇ , τέθνηκα κἀγώ , μηδέ με ζῶσαν λέγε · 
παίσω γὰρ ἧπαρ τοὐμὸν ἀμφήκει ξίφει . 
δόμων ἔσω βᾶσ’ εὐτρεπὲς ποήσομαι . 
ὡς ἢν μὲν ἔλθῃ πύστις εὐτυχὴς σέθεν , ὀλολύξεται πᾶν δῶμα · θνῄσκοντος δέ σου τἀναντί’ ἔσται τῶνδε · ταῦτά σοι λέγω . 
Ὀρέστης πάντ’ οἶδα . 
Ἠλέκτρα πρὸς τάδ’ ἄνδρα γίγνεσθαί σε χρή . 
ὑμεῖς δέ μοι , γυναῖκες , εὖ πυρσεύετε κραυγὴν ἀγῶνος τοῦδε · φρουρήσω δ’ ἐγὼ πρόχειρον ἔγχος χειρὶ βαστάζουσ’ ἐμῇ . 
οὐ γάρ ποτ’ ἐχθροῖς τοῖς ἐμοῖς νικωμένη δίκην ὑφέξω , σῶμ’ ἐμὸν καθυβρίσαι . 
Χορός ἀταλᾶς ὑπὸ ματρὸς <ἄρν’> 
Ἀργείων ὀρέων ποτὲ κληδὼν ἐν πολιαῖσι μένει φήμαις εὐαρμόστοις ἐν καλάμοις 
Πᾶνα μοῦσαν ἡδύθροον πνέοντ’ , ἀγρῶν ταμίαν , χρυσέαν καλλιπλόκαμον πορεῦσαι . 
πετρίνοις δ’ ἐπι‐ στὰς κᾶρυξ ἰάχει βάθροις · 
Ἀγορὰν ἀγοράν , Μυκη‐ ναῖοι , στείχετε μακαρίων ὀψόμενοι τυράννων φάσματα † 
δείματα . 
. . . χοροὶ δ’ Ἀτρει‐ δᾶν † 
ἐγέραιρον οἴκους · 
Χορός θυμέλαι δ’ ἐπίτναντο χρυ‐ σήλατοι , σελαγεῖτο δ’ ἀν’ ἄστυ πῦρ ἐπιβώμιον Ἀργείων · 
λωτὸς δὲ φθόγγον κελάδει κάλλιστον , Μουσᾶν θεράπων · 
μολπαὶ δ’ ηὔξοντ’ ἐραταί , χρυσέας ἀρνὸς ἐπίλογοι , 
Θυέστου · κρυφίαις γὰρ εὐ‐ ναῖς πείσας ἄλοχον φίλαν 
Ἀτρέως , τέρας ἐκκομί‐ ζει πρὸς δώματα · νεόμενος δ’ εἰς ἀγόρους ἀυτεῖ τὰν κερόεσσαν ἔχειν χρυσεόμαλ‐ λον κατὰ δῶμα ποίμναν . 
Χορός τότε δὴ τότε φαεν‐ νὰς ἄστρων μετέβασ’ ὁδοὺς 
Ζεὺς καὶ φέγγος ἀελίου λευκόν τε πρόσωπον ἀ‐ οῦς , τὰ δ’ ἕσπερα νῶτ’ ἐλαύ‐ νει θερμᾷ φλογὶ θεοπύρῳ , νεφέλαι δ’ ἔνυδροι πρὸς ἄρ‐ κτον , ξηραί τ’ Ἀμμωνίδες ἕ‐ δραι φθίνουσ’ ἀπειρόδροσοι , καλλίστων ὄμβρων Διόθεν στερεῖσαι . 
Χορός λέγεται , τὰν δὲ πί‐ στιν σμικρὰν παρ’ ἔμοιγ’ ἔχει , στρέψαι θερμὰν ἀέλιον χρυσωπὸν ἕδραν ἀλλά‐ ξαντα δυστυχίᾳ βροτεί‐ ῳ θνατᾶς ἕνεκεν δίκας . 
φοβεροὶ δὲ βροτοῖσι μῦ‐ θοι κέρδος πρὸς θεῶν θεραπεί‐ αν . 
ὧν οὐ μνασθεῖσα πόσιν κτείνεις , κλεινῶν συγγενέτειρ’ ἀδελφῶν . 
Χορός ἔα ἔα · 
φίλαι , βοῆς ἠκούσατ’ — 
ἢ δοκὼ κενὴ ὑπῆλθέ μ’ ; 
— 
ὥστε νερτέρα βροντὴ Διός ; 
ἰδού , τάδ’ οὐκ ἄσημα πνεύματ’ αἴρεται · 
δέσποιν’ , ἄμειψον δώματ’ , Ἠλέκτρα , τάδε . 
Ἠλέκτρα φίλαι , τί χρῆμα ; 
πῶς ἀγῶνος ἥκομεν ; 
Χορός οὐκ οἶδα πλὴν ἕν · φόνιον οἰμωγὴν κλύω . 
Ἠλέκτρα ἤκουσα κἀγώ , τηλόθεν μέν , ἀλλ’ ὅμως . 
Χορός μακρὰν γὰρ ἕρπει γῆρυς , ἐμφανής γε μήν . 
Ἠλέκτρα 
Ἀργεῖος ὁ στεναγμός · ἦ φίλων ἐμῶν ; 
Χορός οὐκ οἶδα · πᾶν γὰρ μείγνυται μέλος βοῆς . 
Ἠλέκτρα σφαγὴν ἀυτεῖς τήνδε μοι · τί μέλλομεν ; 
Χορός ἔπισχε , τρανῶς ὡς μάθῃς τύχας σέθεν . 
Ἠλέκτρα οὐκ ἔστι · νικώμεσθα · ποῦ γὰρ ἄγγελοι ; 
Χορός ἥξουσιν · οὔτοι βασιλέα φαῦλον κτανεῖν . 
Ἄγγελος ὦ καλλίνικοι παρθένοι Μυκηνίδες , νικῶντ’ Ὀρέστην πᾶσιν ἀγγέλλω φίλοις , 
Ἀγαμέμνονος δὲ φονέα κείμενον πέδῳ 
Αἴγισθον · ἀλλὰ θεοῖσιν εὔχεσθαι χρεών . 
Ἠλέκτρα τίς δ’ εἶ σύ ; 
πῶς μοι πιστὰ σημαίνεις τάδε ; 
Ἄγγελος οὐκ οἶσθ’ ἀδελφοῦ μ’ εἰσορῶσα πρόσπολον ; 
Ἠλέκτρα ὦ φίλτατ’ , ἔκ τοι δείματος δυσγνωσίαν εἶχον προσώπου · νῦν δὲ γιγνώσκω σε δή . 
τί φῄς ; 
τέθνηκε πατρὸς ἐμοῦ στυγνὸς φονεύς ; 
Ἄγγελος τέθνηκε · δίς σοι ταὔθ’ , ἃ γοῦν βούλῃ , λέγω . 
Ἠλέκτρα ὦ θεοί , Δίκη τε πάνθ’ ὁρῶσ’ , ἦλθές ποτε . 
ποίῳ τρόπῳ δὲ καὶ τίνι ῥυθμῷ φόνου κτείνει Θυέστου παῖδα ; 
βούλομαι μαθεῖν . 
Ἄγγελος ἐπεὶ μελάθρων τῶνδ’ ἀπήραμεν πόδα , ἐσβάντες ᾖμεν δίκροτον εἰς ἁμαξιτὸν ἔνθ’ ἦν ὁ κλεινὸς τῶν Μυκηναίων ἄναξ . 
κυρεῖ δὲ κήποις ἐν καταρρύτοις βεβώς , δρέπων τερείνης μυρσίνης κάρᾳ πλόκους · 
ἰδών τ’ ἀυτεῖ · Χαίρετ’ , ὦ ξένοι · τίνες πόθεν πορεύεσθ’ ; 
ἔστε τ’ ἐκ ποίας χθονός ; 
ὁ δ’ εἶπ’ Ὀρέστης · Θεσσαλοί · πρὸς δ’ Ἀλφεὸν θύσοντες ἐρχόμεσθ’ Ὀλυμπίῳ Διί . 
κλύων δὲ ταῦτ’ Αἴγισθος ἐννέπει τάδε · 
νῦν μὲν παρ’ ἡμῖν χρὴ συνεστίους ἐμοὶ θοίνης γενέσθαι · τυγχάνω δὲ βουθυτῶν νύμφαις · ἑῷοι δ’ ἐξαναστάντες λέχους ἐς ταὐτὸν ἥξετ’ . 
ἀλλ’ ἴωμεν ἐς δόμους — καὶ ταῦθ’ ἅμ’ ἠγόρευε καὶ χερὸς λαβὼν παρῆγεν ἡμᾶς — 
οὐδ’ ἀπαρνεῖσθαι χρεών · 
[ἐπεὶ δ’ ἐν οἴκοις ἦμεν , ἐννέπει τάδε · ] λούτρ’ ὡς τάχιστα τοῖς ξένοις τις αἰρέτω , ὡς ἀμφὶ βωμὸν στῶσι χερνίβων πέλας . 
ἀλλ’ εἶπ’ Ὀρέστης · Ἀρτίως ἡγνίσμεθα λουτροῖσι καθαροῖς ποταμίων ῥείθρων ἄπο . 
εἰ δὲ ξένους ἀστοῖσι συνθύειν χρεών , 
Αἴγισθ’ , ἕτοιμοι κοὐκ ἀπαρνούμεσθ’ , ἄναξ . 
τοῦτον μὲν οὖν μεθεῖσαν ἐκ μέσου λόγον · 
λόγχας δὲ θέντες δεσπότου φρουρήματα δμῶες πρὸς ἔργον πάντες ἵεσαν χέρας · 
οἳ μὲν σφαγεῖον ἔφερον , οἳ δ’ ᾖρον κανᾶ , ἄλλοι δὲ πῦρ ἀνῆπτον ἀμφί τ’ ἐσχάρας λέβητας ὤρθουν · πᾶσα δ’ ἐκτύπει στέγη . 
λαβὼν δὲ προχύτας μητρὸς εὐνέτης σέθεν ἔβαλλε βωμούς , τοιάδ’ ἐννέπων ἔπη · 
νύμφαι πετραῖαι , πολλάκις με βουθυτεῖν καὶ τὴν κατ’ οἴκους Τυνδαρίδα δάμαρτ’ ἐμὴν πράσσοντας ὡς νῦν , τοὺς δ’ ἐμοὺς ἐχθροὺς κακῶς 
— 
λέγων Ὀρέστην καὶ σέ . 
δεσπότης δ’ ἐμὸς τἀναντί’ ηὔχετ’ , οὐ γεγωνίσκων λόγους , λαβεῖν πατρῷα δώματ’ . 
ἐκ κανοῦ δ’ ἑλὼν 
Αἴγισθος ὀρθὴν σφαγίδα , μοσχείαν τρίχα τεμὼν ἐφ’ ἁγνὸν πῦρ ἔθηκε δεξιᾷ , κἄσφαξ’ ἐπ’ ὤμων μόσχον ὡς ἦραν χεροῖν δμῶες , λέγει δὲ σῷ κασιγνήτῳ τάδε · 
Ἐκ τῶν καλῶν κομποῦσι τοῖσι Θεσσαλοῖς εἶναι τόδ’ , ὅστις ταῦρον ἀρταμεῖ καλῶς ἵππους τ’ ὀχμάζει · λαβὲ σίδηρον , ὦ ξένε , δεῖξόν τε φήμην ἔτυμον ἀμφὶ Θεσσαλῶν . 
ὁ δ’ εὐκρότητον Δωρίδ’ ἁρπάσας χεροῖν , ῥίψας ἀπ’ ὤμων εὐπρεπῆ πορπάματα , 
Πυλάδην μὲν εἵλετ’ ἐν πόνοις ὑπηρέτην , δμῶας δ’ ἀπωθεῖ · καὶ λαβὼν μόσχου πόδα , λευκὰς ἐγύμνου σάρκας ἐκτείνων χέρα · 
θᾶσσον δὲ βύρσαν ἐξέδειρεν ἢ δρομεὺς δισσοὺς διαύλους ἱππίους διήνυσε , κἀνεῖτο λαγόνας . 
ἱερὰ δ’ ἐς χεῖρας λαβὼν 
Αἴγισθος ἤθρει . 
καὶ λοβὸς μὲν οὐ προσῆν σπλάγχνοις , πύλαι δὲ καὶ δοχαὶ χολῆς πέλας κακὰς ἔφαινον τῷ σκοποῦντι προσβολάς . 
χὣ μὲν σκυθράζει , δεσπότης δ’ ἀνιστορεῖ · 
τί χρῆμ’ ἀθυμεῖς ; 
— 
ὦ ξέν’ , ὀρρωδῶ τινα δόλον θυραῖον . 
ἔστι δ’ ἔχθιστος βροτῶν 
Ἀγαμέμνονος παῖς πολέμιός τ’ ἐμοῖς δόμοις · 
ὃ δ’ εἶπε · φυγάδος δῆτα δειμαίνεις δόλον , πόλεως ἀνάσσων ; 
οὐχ , ὅπως παστήρια θοινασόμεσθα , Φθιάδ’ ἀντὶ Δωρικῆς οἴσει τις ἡμῖν κοπίδ’ , ἀπορρήξω χέλυν ; 
λαβὼν δὲ κόπτει . 
σπλάγχνα δ’ Αἴγισθος λαβὼν ἤθρει διαιρῶν . 
τοῦ δὲ νεύοντος κάτω ὄνυχας ἐπ’ ἄκρους στὰς κασίγνητος σέθεν ἐς σφονδύλους ἔπαισε , νωτιαῖα δὲ ἔρρηξεν ἄρθρα · πᾶν δὲ σῶμ’ ἄνω κάτω ἤσπαιρεν ἠλάλαζε δυσθνῄσκων φόνῳ . 
δμῶες δ’ ἰδόντες εὐθὺς ᾖξαν ἐς δόρυ , πολλοὶ μάχεσθαι πρὸς δύ’ · ἀνδρείας δ’ ὕπο ἔστησαν ἀντίπρῳρα σείοντες βέλη 
Πυλάδης Ὀρέστης τ’ . 
εἶπε δ’ · οὐχὶ δυσμενὴς ἥκω πόλει τῇδ’ οὐδ’ ἐμοῖς ὀπάοσιν , φονέα δὲ πατρὸς ἀντετιμωρησάμην τλήμων Ὀρέστης · ἀλλὰ μή με καίνετε , πατρὸς παλαιοὶ δμῶες . 
οἳ δ’ , ἐπεὶ λόγων ἤκουσαν , ἔσχον κάμακας · ἐγνώσθη δ’ ὑπὸ γέροντος ἐν δόμοισιν ἀρχαίου τινός . 
στέφουσι δ’ εὐθὺς σοῦ κασιγνήτου κάρα χαίροντες ἀλαλάζοντες . 
ἔρχεται δὲ σοὶ κάρα ’πιδείξων οὐχὶ Γοργόνος φέρων , ἀλλ’ ὃν στυγεῖς Αἴγισθον · αἷμα δ’ αἵματος πικρὸς δανεισμὸς ἦλθε τῷ θανόντι νῦν . 
Χορός θὲς ἐς χορόν , ὦ φίλα , ἴχνος , ὡς νεβρὸς οὐράνιον πήδημα κουφίζουσα σὺν ἀγλαΐᾳ . 
νικᾷ στεφαναφορίαν 
† 
κρείσσω τοῖς † 
παρ’ Ἀλφειοῦ ῥεέθροισι τελέσσας κασίγνητος σέθεν · ἀλλ’ ἐπάειδε καλλίνικον ᾠδὰν ἐμῷ χορῷ . 
Ἠλέκτρα ὦ φέγγος , ὦ τέθριππον ἡλίου σέλας , ὦ γαῖα καὶ νὺξ ἣν ἐδερκόμην πάρος , νῦν ὄμμα τοὐμὸν ἀμπτυχαί τ’ ἐλεύθεροι , ἐπεὶ πατρὸς πέπτωκεν Αἴγισθος φονεύς . 
φέρ’ , οἷα δὴ χω καὶ δόμοι κεύθουσί μου κόμης ἀγάλματ’ ἐξενέγκωμαι , φίλαι , στέψω τ’ ἀδελφοῦ κρᾶτα τοῦ νικηφόρου . 
Χορός σὺ μέν νυν ἀγάλματ’ ἄειρε κρατί · τὸ δ’ ἁμέτερον χωρήσεται Μούσαισι χόρευμα φίλον . 
νῦν οἱ πάρος ἁμέτεροι γαίας τυραννεύσουσι φίλοι βασιλῆες , δικαίως . . . τοὺς ἀδίκους καθελόντες . 
ἀλλ’ ἴτω ξύναυλος βοὰ χαρᾷ . 
Ἠλέκτρα ὦ καλλίνικε , πατρὸς ἐκ νικηφόρου γεγώς , Ὀρέστα , τῆς ὑπ’ Ἰλίῳ μάχης , δέξαι κόμης σῆς βοστρύχων ἀνδήματα . 
ἥκεις γὰρ οὐκ ἀχρεῖον ἔκπλεθρον δραμὼν ἀγῶν’ ἐς οἴκους , ἀλλὰ πολέμιον κτανὼν 
Αἴγισθον , ὃς σὸν πατέρα κἀμὸν ὤλεσε . 
σύ τ’ , ὦ παρασπίστ’ , ἀνδρὸς εὐσεβεστάτου παίδευμα Πυλάδη , στέφανον ἐξ ἐμῆς χερὸς δέχου · φέρῃ γὰρ καὶ σὺ τῷδ’ ἴσον μέρος ἀγῶνος · αἰεὶ δ’ εὐτυχεῖς φαίνοισθέ μοι . 
Ὀρέστης θεοὺς μὲν ἡγοῦ πρῶτον , Ἠλέκτρα , τύχης ἀρχηγέτας τῆσδ’ , εἶτα κἄμ’ ἐπαίνεσον τὸν τῶν θεῶν τε τῆς τύχης θ’ ὑπηρέτην . 
ἥκω γὰρ οὐ λόγοισιν ἀλλ’ ἔργοις κτανὼν 
Αἴγισθον · ὡς δὲ τῷ σάφ’ εἰδέναι τάδε προσθῶμεν , αὐτὸν τὸν θανόντα σοι φέρω , ὃν εἴτε χρῄζεις θηρσὶν ἁρπαγὴν πρόθες , ἢ σκῦλον οἰωνοῖσιν , αἰθέρος τέκνοις , πήξασ’ ἔρεισον σκόλοπι · σὸς γάρ ἐστι νῦν 
[δοῦλος , πάροιθε δεσπότης κεκλημένος.] 
Ἠλέκτρα αἰσχύνομαι μέν , βούλομαι δ’ εἰπεῖν ὅμως . 
Ὀρέστης τί χρῆμα ; 
λέξον · ὡς φόβου γ’ ἔξωθεν εἶ . 
Ἠλέκτρα νεκροὺς ὑβρίζειν , μή μέ τις φθόνῳ βάλῃ . 
Ὀρέστης οὐκ ἔστιν οὐδεὶς ὅστις ἂν μέμψαιτό σε . 
Ἠλέκτρα δυσάρεστος ἡμῶν καὶ φιλόψογος πόλις . 
Ὀρέστης λέγ’ , εἴ τι χρῄζεις , σύγγον’ · ἀσπόνδοισι γὰρ νόμοισιν ἔχθραν τῷδε συμβεβλήκαμεν . 
Ἠλέκτρα εἶἑν · τίν’ ἀρχὴν πρῶτά σ’ ἐξείπω κακῶν , ποίας τελευτάς ; 
τίνα μέσον τάξω λόγον ; 
καὶ μὴν δῑ ὄρθρων γ’ οὔποτ’ ἐξελίμπανον θρυλοῦσ’ ἅ γ’ εἰπεῖν ἤθελον κατ’ ὄμμα σόν , εἰ δὴ γενοίμην δειμάτων ἐλευθέρα τῶν πρόσθε . 
νῦν οὖν ἐσμεν · ἀποδώσω δέ σοι ἐκεῖν’ ἅ σε ζῶντ’ ἤθελον λέξαι κακά . 
ἀπώλεσάς με κὠρφανὴν φίλου πατρὸς καὶ τόνδ’ ἔθηκας , οὐδὲν ἠδικημένος , κἄγημας αἰσχρῶς μητέρ’ ἄνδρα τ’ ἔκτανες στρατηλατοῦνθ’ Ἕλλησιν , οὐκ ἐλθὼν Φρύγας . 
ἐς τοῦτο δ’ ἦλθες ἀμαθίας ὥστ’ ἤλπισας ὡς ἐς σὲ ἐμὴν δὴ μητέρ’ οὐχ ἕξοις κακὴν γήμας , ἐμοῦ δὲ πατρὸς ἠδίκεις λέχη . 
ἴστω δ’ , ὅταν τις διολέσας δάμαρτά του κρυπταῖσιν εὐναῖς εἶτ’ ἀναγκασθῇ λαβεῖν , δύστηνός ἐστιν , εἰ δοκεῖ τὸ σωφρονεῖν ἐκεῖ μὲν αὐτὴν οὐκ ἔχειν , παρ’ οἷ δ’ ἔχειν . 
ἄλγιστα δ’ ᾤκεις , οὐ δοκῶν οἰκεῖν κακῶς · 
ᾔδησθα γὰρ δῆτ’ ἀνόσιον γήμας γάμον , μήτηρ δὲ σ’ ἄνδρα δυσσεβῆ κεκτημένη . 
ἄμφω πονηρὼ δ’ ὄντ’ ἀνῃρεῖσθον τύχην 
† 
κείνη τε τὴν σὴν καὶ σὺ τοὐκείνης κακόν . 
† πᾶσιν δ’ ἐν Ἀργείοισιν ἤκουες τάδε · 
Ὁ τῆς γυναικός — 
οὐχὶ τἀνδρὸς ἡ γυνή . 
καίτοι τόδ’ αἰσχρόν , προστατεῖν γε δωμάτων γυναῖκα , μὴ τὸν ἄνδρα · κἀκείνους στυγῶ τοὺς παῖδας , ὅστις τοῦ μὲν ἄρσενος πατρὸς οὐκ ὠνόμασται , τῆς δὲ μητρὸς ἐν πόλει . 
ἐπίσημα γὰρ γήμαντι καὶ μείζω λέχη τἀνδρὸς μὲν οὐδείς , τῶν δὲ θηλειῶν λόγος . 
ὃ δ’ ἠπάτα σε πλεῖστον οὐκ ἐγνωκότα , ηὔχεις τις εἶναι τοῖσι χρήμασι σθένων · 
τὰ δ’ οὐδὲν εἰ μὴ βραχὺν ὁμιλῆσαι χρόνον . 
ἡ γὰρ φύσις βέβαιος , οὐ τὰ χρήματα . 
ἣ μὲν γὰρ αἰεὶ παραμένουσ’ αἴρει κακά · 
ὁ δ’ ὄλβος ἀδίκως καὶ μετὰ σκαιῶν ξυνὼν ἐξέπτατ’ οἴκων , σμικρὸν ἀνθήσας χρόνον . 
ἃ δ’ ἐς γυναῖκας — 
παρθένῳ γὰρ οὐ καλὸν λέγειν — 
σιωπῶ , γνωρίμως δ’ αἰνίξομαι . 
ὕβριζες , ὡς δὴ βασιλικοὺς ἔχων δόμους κάλλει τ’ ἀραρώς . 
ἀλλ’ ἔμοιγ’ εἴη πόσις μὴ παρθενωπός , ἀλλὰ τἀνδρείου τρόπου . 
τὰ γὰρ τέκν’ αὐτῶν Ἄρεος ἐκκρεμάννυται , τὰ δ’ εὐπρεπῆ δὴ κόσμος ἐν χοροῖς μόνον . 
ἔρρ’ , οὐδὲν εἰδὼς ὧν ἐφευρεθεὶς χρόνῳ δίκην δέδωκας . 
— 
ὧδέ τις κακοῦργος ὢν μή μοι τὸ πρῶτον βῆμ’ ἐὰν δράμῃ καλῶς , νικᾶν δοκείτω τὴν Δίκην , πρὶν ἂν πέλας γραμμῆς ἵκηται καὶ τέλος κάμψῃ βίου . 
Χορός ἔπραξε δεινά , δεινὰ δ’ ἀντέδωκε σοὶ καὶ τῷδ’ · ἔχει γὰρ ἡ Δίκη μέγα σθένος . 
Ἠλέκτρα εἶἑν · κομίζειν τοῦδε σῶμ’ ἔσω χρεὼν σκότῳ τε δοῦναι , δμῶες , ὡς , ὅταν μόλῃ μήτηρ , σφαγῆς πάροιθε μὴ εἰσίδῃ νεκρόν . 
Ὀρέστης ἐπίσχες · ἐμβάλωμεν εἰς ἄλλον λόγον . 
Ἠλέκτρα τί δ’ ; 
ἐκ Μυκηνῶν μῶν βοηδρόμους ὁρῶ ; 
Ὀρέστης οὔκ , ἀλλὰ τὴν τεκοῦσαν ἥ μ’ ἐγείνατο . 
Ἠλέκτρα καλῶς ἄρ’ ἄρκυν ἐς μέσην πορεύεται — καὶ μὴν ὄχοις γε καὶ στολῇ λαμπρύνεται . 
Ὀρέστης τί δῆτα δρῶμεν ; 
μητέρ’ ἦ φονεύσομεν ; 
Ἠλέκτρα μῶν σ’ οἶκτος εἷλε , μητρὸς ὡς εἶδες δέμας ; 
Ὀρέστης φεῦ · 
πῶς γὰρ κτάνω νιν , ἥ μ’ ἔθρεψε κἄτεκεν ; 
Ἠλέκτρα ὥσπερ πατέρα σὸν ἥδε κἀμὸν ὤλεσεν . 
Ὀρέστης ὦ Φοῖβε , πολλήν γ’ ἀμαθίαν ἐθέσπισας — 
Ἠλέκτρα ὅπου δ’ Ἀπόλλων σκαιὸς ᾖ , τίνες σοφοί ; 
Ὀρέστης ὅστις μ’ ἔχρησας μητέρ’ , ἣν οὐ χρῆν , κτανεῖν . 
Ἠλέκτρα βλάπτῃ δὲ δὴ τί πατρὶ τιμωρῶν σέθεν ; 
Ὀρέστης μητροκτόνος νῦν φεύξομαι , τόθ’ ἁγνὸς ὤν . 
Ἠλέκτρα καὶ μή γ’ ἀμύνων πατρὶ δυσσεβὴς ἔσῃ . 
Ὀρέστης ἐγὼ δὲ μητρὸς — 
 ; τῷ φόνου δώσω δίκας ; 
Ἠλέκτρα τῷ δ’ ἢν πατρῴαν διαμεθῇς τιμωρίαν ; 
Ὀρέστης ἆρ’ αὔτ’ ἀλάστωρ εἶπ’ ἀπεικασθεὶς θεῷ ; 
Ἠλέκτρα ἱερὸν καθίζων τρίποδ’ ; 
ἐγὼ μὲν οὐ δοκῶ . 
Ὀρέστης οὐδ’ ἂν πιθοίμην εὖ μεμαντεῦσθαι τάδε . 
Ἠλέκτρα οὐ μὴ κακισθεὶς εἰς ἀνανδρίαν πεσῇ . 
Ὀρέστης ἀλλ’ ἦ τὸν αὐτὸν τῇδ’ ὑποστήσω δόλον ; 
Ἠλέκτρα ᾧ καὶ πόσιν καθεῖλες , Αἴγισθον κτανών . 
Ὀρέστης ἔσειμι · δεινοῦ δ’ ἄρχομαι προβλήματος καὶ δεινὰ δράσω γε — 
εἰ θεοῖς δοκεῖ τάδε , ἔστω · πικρὸν δὲ χἡδὺ τἀγώνισμά μοι . 
Χορός 
[ἰώ , ] βασίλεια γύναι χθονὸς Ἀργείας , παῖ Τυνδάρεω , καὶ τοῖν ἀγαθοῖν ξύγγονε κούροιν 
Διός , οἳ φλογερὰν αἰθέρ’ ἐν ἄστροις ναίουσι , βροτῶν ἐν ἁλὸς ῥοθίοις τιμὰς σωτῆρας ἔχοντες · 
χαῖρε , σεβίζω σ’ ἴσα καὶ μάκαρας πλούτου μεγάλης τ’ εὐδαιμονίας . 
τὰς σὰς δὲ τύχας θεραπεύεσθαι καιρός . 
<χαῖρ’ , > 
ὦ βασίλεια . 
Κλυταιμήστρα ἔκβητ’ ἀπήνης , Τρῳάδες , χειρὸς δ’ ἐμῆς λάβεσθ’ , ἵν’ ἔξω τοῦδ’ ὄχου στήσω πόδα . 
σκύλοισι μὲν γὰρ θεῶν κεκόσμηνται δόμοι 
Φρυγίοις , ἐγὼ δὲ τάσδε , Τρῳάδος χθονὸς ἐξαίρετ’ , ἀντὶ παιδὸς ἣν ἀπώλεσα σμικρὸν γέρας , καλὸν δὲ κέκτημαι δόμοις . 
Ἠλέκτρα οὔκουν ἐγώ — 
δούλη γὰρ ἐκβεβλημένη δόμων πατρῴων δυστυχεῖς οἰκῶ δόμους — μῆτερ , λάβωμαι μακαρίας τῆς σῆς χερός ; 
Κλυταιμήστρα δοῦλαι πάρεισιν αἵδε , μὴ σύ μοι πόνει . 
Ἠλέκτρα τί δ’ ; 
αἰχμάλωτόν τοί μ’ ἀπῴκισας δόμων , ᾑρημένων δὲ δωμάτων ᾑρήμεθα , ὡς αἵδε , πατρὸς ὀρφαναὶ λελειμμέναι . 
Κλυταιμήστρα τοιαῦτα μέντοι σὸς πατὴρ βουλεύματα ἐς οὓς ἐχρῆν ἥκιστ’ ἐβούλευσεν φίλων . 
λέξω δὲ . . . καίτοι δόξ’ ὅταν λάβῃ κακὴ γυναῖκα , γλώσσῃ πικρότης ἔνεστί τις . 
ὡς μὲν παρ’ ἡμῖν , οὐ καλῶς · τὸ πρᾶγμα δὲ μαθόντας , ἢν μὲν ἀξίως μισεῖν ἔχῃ , στυγεῖν δίκαιον · εἰ δὲ μή , τί δεῖ στυγεῖν ; 
ἡμᾶς ἔδωκε Τυνδάρεως τῷ σῷ πατρί , οὐχ ὥστε θνῄσκειν , οὐδ’ ἃ γειναίμην ἐγώ . 
κεῖνος δὲ παῖδα τὴν ἐμὴν Ἀχιλλέως λέκτροισι πείσας ᾤχετ’ ἐκ δόμων ἄγων πρυμνοῦχον Αὖλιν , ἔνθ’ ὑπερτείνας πυρᾶς λευκὴν διήμησ’ Ἰφιγόνης παρηΐδα . 
κεἰ μὲν πόλεως ἅλωσιν ἐξιώμενος , ἢ δῶμ’ ὀνήσων τἄλλα τ’ ἐκσῴζων τέκνα , ἔκτεινε πολλῶν μίαν ὕπερ , συγγνώστ’ ἂν ἦν · 
νῦν δ’ οὕνεχ’ Ἑλένη μάργος ἦν ὅ τ’ αὖ λαβὼν ἄλοχον κολάζειν προδότιν οὐκ ἠπίστατο , τούτων ἕκατι παῖδ’ ἐμὴν διώλεσεν . 
ἐπὶ τοῖσδε τοίνυν καίπερ ἠδικημένη οὐκ ἠγριώμην οὐδ’ ἂν ἔκτανον πόσιν · 
ἀλλ’ ἦλθ’ ἔχων μοι μαινάδ’ ἔνθεον κόρην λέκτροις τ’ ἐπεισέφρηκε , καὶ νύμφα δύο ἐν τοῖσιν αὐτοῖς δώμασιν κατείχομεν . 
μῶρον μὲν οὖν γυναῖκες , οὐκ ἄλλως λέγω · 
ὅταν δ’ , ὑπόντος τοῦδ’ , ἁμαρτάνῃ πόσις τἄνδον παρώσας λέκτρα , μιμεῖσθαι θέλει γυνὴ τὸν ἄνδρα χἅτερον κτᾶσθαι φίλον . 
κἄπειτ’ ἐν ἡμῖν ὁ ψόγος λαμπρύνεται , οἱ δ’ αἴτιοι τῶνδ’ οὐ κλύουσ’ ἄνδρες κακῶς . 
εἰ δ’ ἐκ δόμων ἥρπαστο Μενέλεως λάθρᾳ , κτανεῖν μ’ Ὀρέστην χρῆν , κασιγνήτης πόσιν 
Μενέλαον ὡς σώσαιμι ; 
σὸς δὲ πῶς πατὴρ ἠνέσχετ’ ἂν ταῦτ’ ; 
εἶτα τὸν μὲν οὐ θανεῖν κτείνοντα χρῆν τἄμ’ , ἐμὲ δὲ πρὸς κείνου παθεῖν ; 
ἔκτειν’ , ἐτρέφθην ἥνπερ ἦν πορεύσιμον πρὸς τοὺς ἐκείνῳ πολεμίους . 
φίλων γὰρ ἂν τίς ἂν πατρὸς σοῦ φόνον ἐκοινώνησέ μοι ; 
λέγ’ , εἴ τι χρῄζεις , κἀντίθες παρρησίᾳ , ὅπως τέθνηκε σὸς πατὴρ οὐκ ἐνδίκως . 
Χορός δίκαῑ ἔλεξας · ἡ δίκη δ’ αἰσχρῶς ἔχει . 
γυναῖκα γὰρ χρὴ πάντα συγχωρεῖν πόσει , ἥτις φρενήρης · ᾗ δὲ μὴ δοκεῖ τάδε , οὐδ’ εἰς ἀριθμὸν τῶν ἐμῶν ἥκει λόγων . 
Ἠλέκτρα μέμνησο , μῆτερ , οὓς ἔλεξας ὑστάτους λόγους , διδοῦσα πρὸς σέ μοι παρρησίαν . 
Κλυταιμήστρα καὶ νῦν γέ φημι κοὐκ ἀπαρνοῦμαι , τέκνον . 
Ἠλέκτρα 
† 
ἆρα † 
κλύουσα , μῆτερ , εἶτ’ ἔρξεις κακῶς ; 
Κλυταιμήστρα οὐκ ἔστι , τῇ σῇ δ’ ἡδὺ προσθήσω φρενί . 
Ἠλέκτρα λέγοιμ’ ἄν · ἀρχὴ δ’ ἥδε μοι προοιμίου · 
εἴθ’ εἶχες , ὦ τεκοῦσα , βελτίους φρένας . 
τὸ μὲν γὰρ εἶδος αἶνον ἄξιον φέρειν 
Ἑλένης τε καὶ σοῦ , δύο δ’ ἔφυτε συγγόνω , ἄμφω ματαίω Κάστορός τ’ οὐκ ἀξίω . 
ἣ μὲν γὰρ ἁρπασθεῖσ’ ἑκοῦσ’ ἀπώλετο , σὺ δ’ ἄνδρ’ ἄριστον Ἑλλάδος διώλεσας , σκῆψιν προτείνουσ’ , ὡς ὑπὲρ τέκνου πόσιν ἔκτεινας · οὐ γάρ σ’ ὡς ἔγωγ’ ἴσασιν εὖ . 
ἥτις , θυγατρὸς πρὶν κεκυρῶσθαι σφαγάς , νέον τ’ ἀπ’ οἴκων ἀνδρὸς ἐξωρμημένου , ξανθὸν κατόπτρῳ πλόκαμον ἐξήσκεις κόμης . 
γυνὴ δ’ , ἀπόντος ἀνδρός ἥτις ἐκ δόμων ἐς κάλλος ἀσκεῖ , διάγραφ’ ὡς οὖσαν κακήν . 
οὐδὲν γὰρ αὐτὴν δεῖ θύρασιν εὐπρεπὲς φαίνειν πρόσωπον , ἤν τι μὴ ζητῇ κακόν . 
μόνη δὲ πασῶν οἶδ’ ἐγὼ σ’ Ἑλληνίδων , εἰ μὲν τὰ Τρώων εὐτυχοῖ , κεχαρμένην , εἰ δ’ ἥσσον’ εἴη , συννεφοῦσαν ὄμματα , 
Ἀγαμέμνον’ οὐ χρῄζουσαν ἐκ Τροίας μολεῖν . 
καίτοι καλῶς γε σωφρονεῖν παρεῖχέ σοι · 
ἄνδρ’ εἶχες οὐ κακίον’ Αἰγίσθου πόσιν , ὃν Ἑλλὰς αὑτῆς εἵλετο στρατηλάτην · 
Ἑλένης δ’ ἀδελφῆς τοιάδ’ ἐξειργασμένης ἐξῆν κλέος σοι μέγα λαβεῖν · τὰ γὰρ κακὰ παράδειγμα τοῖς ἐσθλοῖσιν εἴσοψίν τ’ ἔχει . 
εἰ δ’ , ὡς λέγεις , σὴν θυγατέρ’ ἔκτεινεν πατήρ , ἐγὼ τί σ’ ἠδίκησ’ ἐμός τε σύγγονος ; 
πῶς οὐ πόσιν κτείνασα πατρῴους δόμους ἡμῖν προσῆψας , ἀλλ’ ἐπηνέγκω λέχει τἀλλότρια , μισθοῦ τοὺς γάμους ὠνουμένη ; 
κοὔτ’ ἀντιφεύγει παιδὸς ἀντὶ σοῦ πόσις , οὔτ’ ἀντ’ ἐμοῦ τέθνηκε , δὶς τόσως ἐμὲ κτείνας ἀδελφῆς ζῶσαν . 
εἰ δ’ ἀμείψεται φόνον δικάζων φόνος , ἀποκτενῶ σ’ ἐγὼ καὶ παῖς Ὀρέστης πατρὶ τιμωρούμενοι · 
εἰ γὰρ δίκαῑ ἐκεῖνα , καὶ τάδ’ ἔνδικα . 
[ὅστις δὲ πλοῦτον ἢ εὐγένειαν εἰσιδὼν γαμεῖ πονηράν , μῶρός ἐστι · μικρὰ γὰρ μεγάλων ἀμείνω σώφρον’ ἐν δόμοις λέχη . 
Χορός τύχη γυναικῶν ἐς γάμους . 
τὰ μὲν γὰρ εὖ , τὰ δ’ οὐ καλῶς πίπτοντα δέρκομαι βροτῶν.] 
Κλυταιμήστρα ὦ παῖ , πέφυκας πατέρα σὸν στέργειν ἀεί · 
ἔστιν δὲ καὶ τόδ’ · οἳ μέν εἰσιν ἀρσένων , οἳ δ’ αὖ φιλοῦσι μητέρας μᾶλλον πατρός . 
συγγνώσομαί σοι · καὶ γὰρ οὐχ οὕτως ἄγαν χαίρω τι , τέκνον , τοῖς δεδραμένοις ἐμοί . 
σὺ δ’ ὧδ’ ἄλουτος καὶ δυσείματος χρόα λεχὼ νεογνῶν ἐκ τόκων πεπαυμένη ; 
οἴμοι τάλαινα τῶν ἐμῶν βουλευμάτων · 
ὡς μᾶλλον ἢ χρῆν ἤλασ’ εἰς ὀργὴν πόσιν . 
Ἠλέκτρα ὀψὲ στενάζεις , ἡνίκ’ οὐκ ἔχεις ἄκη . 
πατὴρ μὲν οὖν τέθνηκε · τὸν δ’ ἔξω χθονὸς πῶς οὐ κομίζῃ παῖδ’ ἀλητεύοντα σόν ; 
Κλυταιμήστρα δέδοικα · τοὐμὸν δ’ , οὐχὶ τοὐκείνου , σκοπῶ . 
πατρὸς γάρ , ὡς λέγουσι , θυμοῦται φόνῳ . 
Ἠλέκτρα τί δαὶ πόσιν σὸν ἄγριον εἰς ἡμᾶς ἔχεις ; 
Κλυταιμήστρα τρόποι τοιοῦτοι · καὶ σὺ δ’ αὐθάδης ἔφυς . 
Ἠλέκτρα ἀλγῶ γάρ · ἀλλὰ παύσομαι θυμουμένη . 
Κλυταιμήστρα καὶ μὴν ἐκεῖνος οὐκέτ’ ἔσται σοι βαρύς . 
Ἠλέκτρα φρονεῖ μέγ’ · ἐν γὰρ τοῖς ἐμοῖς ναίει δόμοις . 
Κλυταιμήστρα ὁρᾷς ; 
ἀν’ αὖ σὺ ζωπυρεῖς νείκη νέα . 
Ἠλέκτρα σιγῶ · δέδοικα γάρ νιν ὡς δέδοικ’ ἐγώ . 
Κλυταιμήστρα παῦσαι λόγων τῶνδε . 
ἀλλὰ τί μ’ ἐκάλεις , τέκνον ; 
Ἠλέκτρα ἤκουσας , οἶμαι , τῶν ἐμῶν λοχευμάτων · 
τούτων ὕπερ μοι θῦσον — 
οὐ γὰρ οἶδ’ ἐγώ — δεκάτῃ σελήνῃ παιδὸς ὡς νομίζεται · 
τρίβων γὰρ οὐκ εἴμ’ , ἄτοκος οὖσ’ ἐν τῷ πάρος . 
Κλυταιμήστρα ἄλλης τόδ’ ἔργον , ἥ σ’ ἔλυσεν ἐκ τόκων . 
Ἠλέκτρα αὐτὴ ’λόχευον κἄτεκον μόνη βρέφος . 
Κλυταιμήστρα οὕτως ἀγείτων οἶκος ἵδρυται φίλων ; 
Ἠλέκτρα πένητας οὐδεὶς βούλεται κτᾶσθαι φίλους . 
Κλυταιμήστρα ἀλλ’ εἶμι , παιδὸς ἀριθμὸν ὡς τελεσφόρον θύσω θεοῖσι · σοὶ δ’ ὅταν πράξω χάριν τήνδ’ , εἶμ’ ἐπ’ ἀγρὸν οὗ πόσις θυηπολεῖ νύμφαισιν . 
ἀλλὰ τούσδ’ ὄχους , ὀπάονες , φάτναις ἄγοντες πρόσθεθ’ · ἡνίκ’ ἂν δέ με δοκῆτε θυσίας τῆσδ’ ἀπηλλάχθαι θεοῖς , πάρεστε · δεῖ γὰρ καὶ πόσει δοῦναι χάριν . 
Ἠλέκτρα χώρει πένητας ἐς δόμους · φρούρει δέ μοι μή σ’ αἰθαλώσῃ πολύκαπνον στέγος πέπλους . 
θύσεις γὰρ οἷα χρή σε δαίμοσιν θύη . 
κανοῦν δ’ ἐνῆρκται καὶ τεθηγμένη σφαγίς , ἥπερ καθεῖλε ταῦρον , οὗ πέλας πεσῇ πληγεῖσα · νυμφεύσῃ δὲ κἀν Ἅιδου δόμοις ᾧπερ ξυνηῦδες ἐν φάει . 
τοσήνδ’ ἐγὼ δώσω χάριν σοι , σὺ δὲ δίκην ἐμοὶ πατρός . 
Χορός ἀμοιβαὶ κακῶν · μετάτροποι πνέου‐ σιν αὖραι δόμων . 
τότε μὲν <ἐν> 
λουτροῖς ἔπεσεν ἐμὸς ἐμὸς ἀρχέτας , ἰάχησε δὲ στέγα λάινοί τε θριγκοὶ δόμων , τάδ’ ἐνέποντος · Ὦ σχέτλια · τί με , γύναι , φονεύσεις φίλαν πατρίδα δεκέτεσιν σποραῖσιν ἐλθόντ’ ἐμάν ; 
Χορός παλίρρους δὲ τάνδ’ ὑπάγεται δίκα διαδρόμου λέχους μέλεον ἃ πόσιν χρόνιον ἱκόμενον εἰς οἴκους 
Κυκλώπειά τ’ οὐράνια τείχε’ ὀξυθήκτου βέλους ἔκανεν αὐτόχειρ , πέλεκυν ἐν χεροῖν λαβοῦσ’ · ἆ τλάμων πόσις , ὅ τί ποτε τὰν τάλαιναν ἔσχεν κακόν . 
ὀρεία τις ὡς λέαιν’ ὀργάδων δρύοχα νεμομένα , τάδε κατήνυσεν . 
Κλυταιμήστρα ὦ τέκνα , πρὸς θεῶν , μὴ κτάνητε μητέρα . 
Χορός κλύεις ὑπώροφον βοάν ; 
Κλυταιμήστρα ἰώ μοί μοι . 
Χορός ᾤμωξα κἀγὼ πρὸς τέκνων χειρουμένης . 
νέμει τοι δίκαν θεός , ὅταν τύχῃ · 
σχέτλια μὲν ἔπαθες , ἀνόσια δ’ εἰργάσω , τάλαιν’ , εὐνέταν . 
Χορός ἀλλ’ οἵδε μητρὸς νεοφόνοις ἐν αἵμασι πεφυρμένοι βαίνουσιν ἐξ οἴκων πόδα , τροπαῖα δείγματ’ ἀθλίων προσφαγμάτων . 
οὐκ ἔστιν οὐδεὶς οἶκος ἀθλιώτερος τῶν Τανταλείων οὐδ’ ἔφυ ποτ’ ἐκγόνων . 
Ὀρέστης ἰὼ Γᾶ καὶ Ζεῦ πανδερκέτα βροτῶν , ἴδετε τάδ’ ἔργα φόνι‐ α μυσαρά , δίγονα σώματ’ ἐν χθονὶ κείμενα πλαγᾷ χερὸς ὑπ’ ἐμᾶς , ἄποιν’ ἐμῶν πημάτων . . . 
Ἠλέκτρα δακρύτ’ ἄγαν , ὦ σύγγον’ , αἰτία δ’ ἐγώ . 
διὰ πυρὸς ἔμολον ἁ τάλαινα ματρὶ τᾷδ’ , ἅ μ’ ἔτικτε κούραν . 
Χορός ἰὼ τύχας , σᾶς τύχας , μᾶτερ τεκοῦσ’ <ἄλαστα> , ἄλαστα μέλεα καὶ πέρα παθοῦσα σῶν τέκνων ὑπαί . 
πατρὸς δ’ ἔτεισας φόνον δικαίως . 
Ὀρέστης ἰὼ Φοῖβ’ , ἀνύμνησας δίκαῑ ἄφαντα , φανερὰ δ’ ἐξέπρα‐ ξας ἄχεα , φόνια δ’ ὤπασας λάχε’ ἀπὸ γᾶς [τᾶς] 
Ἑλλανίδος . 
τίνα δ’ ἑτέραν μόλω πόλιν ; 
τίς ξένος , τίς εὐσεβὴς ἐμὸν κάρα προσόψεται ματέρα κτανόντος ; 
Ἠλέκτρα ἰὼ ἰώ μοι . 
ποῖ δ’ ἐγώ , τίν’ ἐς χορόν , τίνα γάμον εἶμι ; 
τίς πόσις με δέξεται νυμφικὰς ἐς εὐνάς ; 
Χορός πάλιν , πάλιν φρόνημα σὸν μετεστάθη πρὸς αὔραν · 
φρονεῖς γὰρ ὅσια νῦν , τότ’ οὐ φρονοῦσα , δεινὰ δ’ εἰργάσω , φίλα , κασίγνητον οὐ θέλοντα . 
Ὀρέστης κατεῖδες , οἷον ἁ τάλαιν’ ἔξω πέπλων ἔβαλεν , ἔδειξε μαστὸν ἐν φοναῖσιν , ἰώ μοι , πρὸς πέδῳ τιθεῖσα γόνιμα μέλεα ; 
τὰν κόμαν δ’ ἐγὼ — 
Χορός σάφ’ οἶδα , δῑ ὀδύνας ἔβας , ἰήιον κλύων γόον ματρός , ἅ σ’ ἔτικτε . 
Ὀρέστης βοὰν δ’ ἔλασκε τάνδε , πρὸς γένυν ἐμὰν τιθεῖσα χεῖρα · Τέκος ἐμόν , λιταίνω · 
παρῄδων τ’ ἐξ ἐμᾶν ἐκρίμναθ’ , ὥστε χέρας ἐμὰς λιπεῖν βέλος . 
Χορός τάλαινα · πῶς ἔτλας φόνον δῑ ὀμμάτων ἰδεῖν σέθεν ματρὸς ἐκπνεούσας ; 
Ὀρέστης ἐγὼ μὲν ἐπιβαλὼν φάρη κόραις ἐμαῖς φασγάνῳ κατηρξάμαν ματέρος ἔσω δέρας μεθείς . 
Ἠλέκτρα ἐγὼ δ’ ἐπεγκέλευσά σοι ξίφους τ’ ἐφηψάμαν ἅμα . 
Χορός δεινότατον παθέων ἔρεξας . 
Ὀρέστης λαβοῦ , κάλυπτε μέλεα ματέρος πέπλοις 
<καὶ> 
καθάρμοσον σφαγάς . 
φονέας ἔτικτες ἆρά σοι . 
Ἠλέκτρα ἰδού , φίλᾳ τε κοὐ φίλᾳ φάρεα τάδ’ ἀμφιβάλλομεν . 
Χορός τέρμα κακῶν μεγάλων δόμοισιν . 
Χορός ἀλλ’ οἵδε δόμων ὑπὲρ ἀκροτάτων φαίνουσι τίνες — 
δαίμονες ἢ θεῶν τῶν οὐρανίων ; 
οὐ γὰρ θνητῶν γ’ ἥδε κέλευθος · τί ποτ’ ἐς φανερὰν ὄψιν βαίνουσι βροτοῖσιν ; 
Διόσκουροι 
Ἀγαμέμνονος παῖ , κλῦθι · δίπτυχοι δέ σε καλοῦσι μητρὸς σύγγονοι Διόσκοροι , 
Κάστωρ κασίγνητός τε Πολυδεύκης ὅδε . 
δεινὸν δὲ ναυσὶν ἀρτίως πόντου σάλον παύσαντ’ ἀφίγμεθ’ Ἄργος , ὡς ἐσείδομεν σφαγὰς ἀδελφῆς τῆσδε , μητέρος δὲ σῆς . 
δίκαια μέν νυν ἥδ’ ἔχει , σὺ δ’ οὐχὶ δρᾷς · 
Φοῖβός τε , Φοῖβος — 
ἀλλ’ ἄναξ γάρ ἐστ’ ἐμός , σιγῶ · σοφὸς δ’ ὢν οὐκ ἔχρησέ σοι σοφά . 
αἰνεῖν δ’ ἀνάγκη ταῦτα · τἀντεῦθεν δὲ χρὴ πράσσειν ἃ Μοῖρα Ζεύς τ’ ἔκρανε σοῦ πέρι . 
Πυλάδῃ μὲν Ἠλέκτραν δὸς ἄλοχον ἐς δόμους , σὺ δ’ Ἄργος ἔκλιπ’ · οὐ γὰρ ἔστι σοι πόλιν τήνδ’ ἐμβατεύειν , μητέρα κτείναντι σήν . 
δειναὶ δὲ κῆρές <σ’> 
αἱ κυνώπιδες θεαὶ τροχηλατήσουσ’ ἐμμανῆ πλανώμενον . 
ἐλθὼν δ’ Ἀθήνας Παλλάδος σεμνὸν βρέτας πρόσπτυξον · εἵρξει γάρ νιν ἐπτοημένας δεινοῖς δράκουσιν ὥστε μὴ ψαύειν σέθεν , γοργῶφ’ ὑπερτείνουσα σῷ κάρᾳ κύκλον . 
ἔστιν δ’ Ἄρεώς τις ὄχθος , οὗ πρῶτον θεοὶ ἕζοντ’ ἐπὶ ψήφοισιν αἵματος πέρι , 
Ἁλιρρόθιον ὅτ’ ἔκταν’ ὠμόφρων Ἄρης , μῆνιν θυγατρὸς ἀνοσίων νυμφευμάτων , πόντου κρέοντος παῖδ’ , ἵν’ εὐσεβεστάτη ψῆφος βεβαία τ’ ἐστὶν † 
ἔκ τε τοῦ † 
θεοῖς . 
ἐνταῦθα καὶ σὲ δεῖ δραμεῖν φόνου πέρι . 
ἴσαι δέ σ’ ἐκσῴζουσι μὴ θανεῖν δίκῃ ψῆφοι τεθεῖσαι · Λοξίας γὰρ αἰτίαν ἐς αὑτὸν οἴσει , μητέρος χρήσας φόνον . 
καὶ τοῖσι λοιποῖς ὅδε νόμος τεθήσεται , νικᾶν ἴσαις ψήφοισι τὸν φεύγοντ’ ἀεί . 
δειναὶ μὲν οὖν θεαὶ τῷδ’ ἄχει πεπληγμέναι πάγον παρ’ αὐτὸν χάσμα δύσονται χθονός , σεμνὸν βροτοῖσιν εὐσεβὲς χρηστήριον · 
σὲ δ’ Ἀρκάδων χρὴ πόλιν ἐπ’ Ἀλφειοῦ ῥοαῖς οἰκεῖν Λυκαίου πλησίον σηκώματος · 
ἐπώνυμος δὲ σοῦ πόλις κεκλήσεται . 
σοὶ μὲν τάδ’ εἶπον · τόνδε δ’ Αἰγίσθου νέκυν 
Ἄργους πολῖται γῆς καλύψουσιν τάφῳ . 
μητέρα δὲ τὴν σὴν ἄρτι Ναυπλίαν παρὼν 
Μενέλαος , ἐξ οὗ Τρωικὴν εἷλε χθόνα , 
Ἑλένη τε θάψει · Πρωτέως γὰρ ἐκ δόμων ἥκει λιποῦσ’ Αἴγυπτον οὐδ’ ἦλθεν Φρύγας · 
Ζεὺς δ’ , ὡς ἔρις γένοιτο καὶ φόνος βροτῶν , εἴδωλον Ἑλένης ἐξέπεμψ’ ἐς Ἴλιον . 
Πυλάδης μὲν οὖν κόρην τε καὶ δάμαρτ’ ἔχων 
Ἀχαιίδος γῆς οἴκαδ’ ἐσπορευέτω , καὶ τὸν λόγῳ σὸν πενθερὸν κομιζέτω 
Φωκέων ἐς αἶαν καὶ δότω πλούτου βάρος · 
σὺ δ’ Ἰσθμίας γῆς αὐχέν’ ἐμβαίνω ποδὶ χώρει πρὸς ὄχθον Κεκροπίας εὐδαίμονα . 
πεπρωμένην γὰρ μοῖραν ἐκπλήσας φόνου εὐδαιμονήσεις τῶνδ’ ἀπαλλαχθεὶς πόνων . 
Χορός ὦ παῖδε Διός , θέμις ἐς φθογγὰς τὰς ὑμετέρας ἡμῖν πελάθειν ; 
Διόσκουροι θέμις , οὐ μυσαραῖς τοῖσδε σφαγίοις . 
Ἠλέκτρα κἀμοὶ μύθου μέτα , Τυνδαρίδαι ; 
Διόσκουροι καὶ σοί · Φοίβῳ τήνδ’ ἀναθήσω πρᾶξιν φονίαν . 
Χορός πῶς ὄντε θεὼ τῆσδέ τ’ ἀδελφὼ τῆς καπφθιμένης οὐκ ἠρκέσατον κῆρας μελάθροις ; 
Διόσκουροι μοῖρά τ’ ἀνάγκης ἦγ’ ἐς τὸ χρεών , 
Φοίβου τ’ ἄσοφοι γλώσσης ἐνοπαί . 
Ἠλέκτρα τίς δ’ ἔμ’ Ἀπόλλων , ποῖοι χρησμοὶ φονίαν ἔδοσαν μητρὶ γενέσθαι ; 
Διόσκουροι κοιναὶ πράξεις , κοινοὶ δὲ πότμοι , μία δ’ ἀμφοτέρους ἄτη πατέρων διέκναισεν . 
Ὀρέστης ὦ σύγγονέ μοι , χρονίαν σ’ ἐσιδὼν τῶν σῶν εὐθὺς φίλτρων στέρομαι καὶ σ’ ἀπολείψω σοῦ λειπόμενος . 
Διόσκουροι πόσις ἔστ’ αὐτῇ καὶ δόμος · οὐχ ἥδ’ οἰκτρὰ πέπονθεν , πλὴν ὅτι λείπει πόλιν Ἀργείων . 
Ἠλέκτρα καὶ τίνες ἄλλαι στοναχαὶ μείζους ἢ γῆς πατρίας ὅρον ἐκλείπειν ; 
Ὀρέστης ἀλλ’ ἐγὼ οἴκων ἔξειμι πατρὸς καὶ ἐπ’ ἀλλοτρίαις ψήφοισι φόνον μητρὸς ὑφέξω . 
Διόσκουροι θάρσει · Παλλάδος ὁσίαν ἥξεις πόλιν · ἀλλ’ ἀνέχου . 
Ἠλέκτρα περί μοι στέρνοις στέρνα πρόσαψον , σύγγονε φίλτατε · 
διὰ γὰρ ζευγνῦσ’ ἡμᾶς πατρίων μελάθρων μητρὸς φόνιοι κατάραι . 
Ὀρέστης βάλε , πρόσπτυξον σῶμα · θανόντος δ’ ὡς ἐπὶ τύμβῳ καταθρήνησον . 
Διόσκουροι φεῦ φεῦ · δεινὸν τόδ’ ἐγηρύσω καὶ θεοῖσι κλύειν . 
ἔνι γὰρ κἀμοὶ τοῖς τ’ οὐρανίδαις οἶκτοι θνητῶν πολυμόχθων . 
Ὀρέστης οὐκέτι σ’ ὄψομαι . 
Ἠλέκτρα οὐδ’ ἐγὼ ἐς σὸν βλέφαρον πελάσω . 
Ὀρέστης τάδε λοίσθιά μοι προσφθέγματά σου . 
Ἠλέκτρα ὦ χαῖρε , πόλις · 
χαίρετε δ’ ὑμεῖς πολλά , πολίτιδες . 
Ὀρέστης ὦ πιστοτάτη , στείχεις ἤδη ; 
Ἠλέκτρα στείχω βλέφαρον τέγγουσ’ ἁπαλόν . 
Ὀρέστης 
Πυλάδη , χαίρων ἴθι , νυμφεύου δέμας Ἠλέκτρας . 
Διόσκουροι τοῖσδε μελήσει γάμος · ἀλλὰ κύνας τάσδ’ ὑποφεύγων στεῖχ’ ἐπ’ Ἀθηνῶν · 
δεινὸν γὰρ ἴχνος βάλλουσ’ ἐπὶ σοὶ χειροδράκοντες χρῶτα κελαιναί , δεινῶν ὀδυνῶν καρπὸν ἔχουσαι · 
νὼ δ’ ἐπὶ πόντον Σικελὸν σπουδῇ σῴσοντε νεῶν πρῴρας ἐνάλους . 
διὰ δ’ αἰθερίας στείχοντε πλακὸς τοῖς μὲν μυσαροῖς οὐκ ἐπαρήγομεν , οἷσιν δ’ ὅσιον καὶ τὸ δίκαιον φίλον ἐν βιότῳ , τούτους χαλεπῶν ἐκλύοντες μόχθων σῴζομεν . 
οὕτως ἀδικεῖν μηδεὶς θελέτω μηδ’ ἐπιόρκων μέτα συμπλείτω · 
θεὸς ὢν θνητοῖς ἀγορεύω . 
Χορός χαίρετε · χαίρειν δ’ ὅστις δύναται καὶ ξυντυχίᾳ μή τινι κάμνει θνητῶν , εὐδαίμονα πράσσει .
