Εἰδύλλια 
Θύρσις ἢ ᾠδή 
Θύρσις 
(Αδύ τι τὸ ψιθύρισμα καὶ ἁ πίτυς αἰπόλε τήνα , ἃ ποτὶ ταῖς παγαῖσι μελίσδεται , ἁδὺ δὲ καὶ τὺ συρίσδες · μετὰ Πᾶνα τὸ δεύτερον ἆθλον ἀποισῇ . 
αἴκα τῆνος ἕλῃ κεραὸν τράγον , αἶγα τὺ λαψῇ . 
αἴκα δ’ αἶγα λάβῃ τῆνος γέρας , ἐς τὲ καταρρεῖ ἁ χίμαρος · χιμάρῳ δὲ καλὸν κρέας , ἕστέ κ’ ἀμέλξῃς . 
Αἴπολος 
(/Αδιον ὦ ποιμὴν τὸ τεὸν μέλος ἢ τὸ καταχὲς τῆν’ ἀπὸ τᾶς πέτρας καταλείβεται ὑψόθεν ὕδωρ . 
αἴκα ταὶ Μοῖσαι τὰν οἰίδα δῶρον ἄγωνται , ἄρνα τὺ σακίταν λαψῇ γέρας · αἰ δέ κ’ ἀρέσκῃ τήναις ἄρνα λαβεῖν , τὺ δὲ τὰν ὄιν ὕστερον ἀξῇ . 
Θύρσις 
Λῇς ποτὶ τᾶν Νυμφᾶν , λῇς αἰπόλε τεῖδε καθίξας , ὡς τὸ κάταντες τοῦτο γεώλοφον αἵ τε μυρῖκαι , συρίσδεν ; 
τὰς δ’ αἶγας ἐγὼν ἐν τῷδε νομευσῶ . 
Αἴπολος 
Οὐ θέμις ὦ ποιμὴν τὸ μεσαμβρινόν , οὐ θέμις ἄμμιν συρίσδεν . 
τὸν Πᾶνα δεδοίκαμες · ἦ γὰρ ἀπ’ ἄγρας τανίκα κεκμακὼς ἀμπαύεται · ἔστι δὲ πικρός , καί οἱ ἀεὶ δριμεῖα χολὰ ποτὶ ῥινὶ κάθηται . 
ἀλλὰ τὺ γὰρ δὴ Θύρσι τὰ Δάφνιδος ἄλγε’ ἀείδες καὶ τᾶς βουκολικᾶς ἐπὶ τὸ πλέον ἵκεο μοίσας , δεῦρ’ ὑπὸ τὰν πτελέαν ἑσδώμεθα , τῶ τε Πριήπω καὶ τᾶν Κραναιᾶν κατεναντίον , ᾇπερ ὁ θῶκος τῆνος ὁ ποιμενικὸς καὶ ταὶ δρύες . 
αἰ δέ κ’ ἀείσῃς ὡς ὅκα τὸν Λιβύαθε ποτὶ Χρόμιν ᾆσας ἐρίσδων , αἶγα δέ τοι δωσῶ διδυματόκον ἐς τρὶς ἀμέλξαι , ἃ δύ’ ἔχοισ’ ἐρίφως ποταμέλγεται ἐς δύο πέλλας , καὶ βαθὺ κισσύβιον κεκλυσμένον ἁδέι κηρῷ , ἀμφῶες , νεοτευχές , ἔτι γλυφάνοιο ποτόσδον . 
τῶ περὶ μὲν χείλη μαρύεται ὑψόθι κισσός , κισσὸς ἑλιχρύσῳ κεκονιμένος · ἁ δὲ κατ’ αὐτὸν καρπῷ ἕλιξ εἱλεῖται ἀγαλλομένα κροκόεντι . 
ἔντοσθεν δὲ γυνά , τὶ θεῶν δαίδαλμα τέτυκται , ἀσκητὰ πέπλῳ τε καὶ ἄμπυκι . 
πὰρ δέ οἱ ἄνδρες καλὸν ἐθειράζοντες ἀμοιβαδὶς ἄλλοθεν ἄλλος νεικείουσ’ ἐπέεσσι . 
τὰ δ’ οὐ φρενὸς ἅπτεται αὐτᾶς · 
ἀλλ’ ὁκὰ μὲν τῆνον ποτιδέρκεται ἄνδρα γελᾶσα , ἄλλοκα δ’ αὖ ποτὶ τὸν ῥιπτεῖ νόον . 
οἱ δ’ ὑπ’ ἔρωτος δηθὰ κυλοιδιόωντες ἐτώσια μοχθίζοντι . 
τοῖς δὲ μετὰ γριπεύς τε γέρων πέτρα τε τέτυκται λεπράς , ἐφ’ ᾇ σπεύδων μέγα δίκτυον ἐς βόλον ἕλκει ὁ πρέσβυς , κάμνοντι τὸ καρτερὸν ἀνδρὶ ἐοικώς . 
φαίης κεν γυίων νιν ὅσον σθένος ἐλλοπιεύειν · 
ὧδέ οἱ ᾠδήκαντι κατ’ αὐχένα πάντοθεν ἶνες καὶ πολιῷ περ ἐόντι , τὸ δὲ σθένος ἄξιον ἅβας . 
τυτθὸν δ’ ὅσσον ἄπωθεν ἁλιτρύτοιο γέροντος πυρναίαις σταφυλαῖσι καλὸν βέβριθεν ἀλωά , τὰν ὀλίγος τις κῶρος ἐφ’ αἱμασιαῖσι φυλάσσει ἥμενος · ἀμφὶ δέ νιν δύ’ ἀλώπεκες ἁ μὲν ἀν’ ὄρχως φοιτῇ σινομένα τὰν τρώξιμον , ἁ δ’ ἐπὶ πήρᾳ πάντα δόλον κεύθοισα τὸ παιδίον οὐ πρὶν ἀνησεῖν φατὶ πρὶν ἢ ἀκράτιστον ἐπὶ ξηροῖσι καθίξῃ . 
αὐτὰρ ὅγ’ ἀνθερίκοισι καλὰν πλέκει ἀκριδοθήραν σχοίνῳ ἐφαρμόσδων · μέλεται δέ οἱ οὔτέ τι πήρας οὔτε φυτῶν τοσσῆνον , ὅσον περὶ πλέγματι γαθεῖ . 
παντᾷ δ’ ἀμφὶ δέπας περιπέπταται ὑγρὸς ἄκανθος · 
αἰολικόν τι θέαμα , τέρας κέ τυ θυμὸν ἀτύξαι . 
τῶ μὲν ἐγὼ πορθμεῖ Καλυδωνίῳ αἶγά τ’ ἔδωκα ὦνον καὶ τυρόεντα μέγαν λευκοῖο γάλακτος · 
οὐδέ τί πω ποτὶ χεῖλος ἐμὸν θίγεν , ἀλλ’ ἔτι κεῖται ἄχραντον . 
τῷ καί τυ μάλα πρόφρων ἀρεσαίμαν , αἴκά μοι τὺ φίλος τὸν ἐφίμερον ὕμνον ἀείσῃς . 
κοὔτί τυ κερτομέω . 
πόταγ’ ὦγαθέ · τὰν γὰρ ἀοιδὰν οὔτί πᾳ εἰς )Αίδαν γε τὸν ἐκλελάθοντα φυλαξεῖς . 
Θύρσις 
)/Αρχετε βουκολικᾶς Μοῖσαι φίλαι ἄρχετ’ ἀοιδᾶς . 
Θύρσις ὅδ’ ὡξ Αἴτνας , καὶ Θύρσιδος ἁδέα φωνά . 
πᾷ ποκ’ ἄρ’ ἦσθ’ , ὅκα Δάφνις ἐτάκετο , πᾷ ποκα Νύμφαι ; 
ἢ κατὰ Πηνειῶ καλὰ τέμπεα ; 
ἢ κατὰ Πίνδω ; 
οὐ γὰρ δὴ ποταμοῖο μέγαν ῥόον εἴχετ’ )Ανάπω , οὐδ’ Αἴτνας σκοπιάν , οὐδ’ )/Ακιδος ἱερὸν ὕδωρ . 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
τῆνον μὰν θῶες , τῆνον λύκοι ὠρύσαντο , τῆνον χὡκ δρυμοῖο λέων ἔκλαυσε θανόντα . 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
πολλαί οἱ πὰρ ποσσὶ βόες , πολλοὶ δέ τε ταῦροι , πολλαὶ δ’ αὖ δαμάλαι καὶ πόρτιες ὠδύραντο . 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
ἦνθ’ (Ερμῆς πράτιστος ἀπ’ ὤρεος , εἶπε δέ · "Δάφνι , τίς τυ κατατρύχει ; 
τίνος ὦγαθὲ τόσσον ἐρᾶσαι ; " ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
ἦνθον τοὶ βοῦται , τοὶ ποιμένες , ᾡπόλοι ἦνθον · 
πάντες ἀνηρώτευν , τί πάθοι κακόν . 
ἦνθ’ ὁ Πρίηπος κἤφα · "Δάφνι τάλαν , τί τὺ τάκεαι , ἁ δέ τε κώρα πάσας ἀνὰ κράνας , πάντ’ ἄλσεα ποσσὶ φορεῖται‐‐ ἄρχετε βουκολικᾶς Μοῖσαι φίλαι ἄρχετ’ ἀοιδᾶς‐‐ ζάτεισ’ ; 
ἆ δύσερώς τις ἄγαν καὶ ἀμήχανος ἐσσί . 
βούτας μὰν ἐλέγευ , νῦν δ’ αἰπόλῳ ἀνδρὶ ἔοικας . 
ᾡπόλος ὅκκ’ ἐσορῇ τὰς μηκάδας οἷα βατεῦνται , τάκεται ὀφθαλμώς , ὅτι οὐ τράγος αὐτὸς ἔγεντο . 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
καὶ τὺ δ’ ἐπεί κ’ ἐσορῇς τὰς παρθένος οἶα γελᾶντι , τάκεαι ὀφθαλμώς , ὅτι οὐ μετὰ ταῖσι χορεύεις." τὼς δ’ οὐδὲν ποτελέξαθ’ ὁ βουκόλος , ἀλλὰ τὸν αὐτῶ ἄνυε πικρὸν ἔρωτα , καὶ ἐς τέλος ἄνυε μοίρας · 
ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
ἦνθέ γε μὰν ἁδεῖα καὶ ἁ Κύπρις γελάοισα , λάθρια μὲν γελάοισα , βαρὺν δ’ ἀνὰ θυμὸν ἔχοισα , κεἶπε · "τύ θην τὸν )/Ερωτα κατεύχεο Δάφνι λυγιξεῖν · 
ἦ ῥ’ οὐκ αὐτὸς )/Ερωτος ὑπ’ ἀργαλέω ἐλυγίχθης ; " ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
τὰν δ’ ἄρα χὡ Δάφνις ποταμείβετο · "Κύπρι βαρεῖα , 
Κύπρι νεμεσσατά , Κύπρι θνατοῖσιν ἀπεχθής · 
ἤδη γὰρ φράσδῃ πάνθ’ ἅλιον ἄμμι δεδύκειν · 
Δάφνις κἠν )Αίδα κακὸν ἔσσεται ἄλγος )/Ερωτι . 
ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
ὧ λέγεται τὰν Κύπριν ὁ βουκόλος‐‐ἕρπε ποτ’ )/Ιδαν , ἕρπε ποτ’ )Αγχίσην . 
τηνεῖ δρύες , ἔνθα κύπειρος · 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
ὡραῖος χὥδωνις , ἐπεὶ καὶ μᾶλα νομεύει . 
καὶ πτῶκας βάλλει καὶ θηρία πάντα διώκει . 
ἄρχετε βουκολικᾶς Μοῖσαι φίλαι ἄρχετ’ ἀοιδᾶς . 
αὖθις ὅπως στασῇ Διομήδεος ἆσσον ἰοῖσα , καὶ λέγε · τὸν βούταν νικῶ Δάφνιν , ἀλλὰ μάχευ μοι." ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
ὦ λύκοι , ὦ θῶες , ὦ ἀν’ ὤρεα φωλάδες ἄρκτοι , χαίρεθ’ . 
ὁ βουκόλος ὔμμιν ἐγὼ Δάφνις οὐκέτ’ ἀν’ ὕλαν , οὐκέτ’ ἀνὰ δρυμώς , οὐκ ἄλσεα . 
χαῖρ’ )Αρέθοισα , καὶ ποταμοί , τοὶ χεῖτε καλὸν κατὰ Θύμβριδος ὕδωρ . 
ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
Δάφνις ἐγὼν ὅδε τῆνος ὁ τὰς βόας ὧδε νομεύων , 
Δάφνις ὁ τὼς ταύρως καὶ πόρτιας ὧδε ποτίσδων . 
ἄρχετε βουκολικᾶς Μοῖσαι πάλιν ἄρχετ’ ἀοιδᾶς . 
ὦ Πὰν Πάν , εἴτ’ ἐσσὶ κατ’ ὤρεα μακρὰ Λυκαίω , εἴτε τύ γ’ ἀμφιπολεῖς μέγα Μαίναλον , ἔνθ’ ἐπὶ νᾶσον τὰν Σικελάν , (Ελίκας δὲ λίπ’ ἠρίον αἰπύ τε σᾶμα τῆνο Λυκαονίδαο , τὸ καὶ μακάρεσσιν ἀγητόν . 
λήγετε βουκολικᾶς Μοῖσαι ἴτε λήγετ’ ἀοιδᾶς . 
ἔνθ’ ὦναξ καὶ τάνδε φέρευ πακτοῖο μελίπνουν ἐκ κηρῶ σύριγγα καλάν , περὶ χεῖλος ἑλικτάν . 
ἦ γὰρ ἐγὼν ὑπ’ ἔρωτος ἐς (/Αιδαν ἕλκομαι ἤδη . 
λήγετε βουκολικᾶς Μοῖσαι ἴτε λήγετ’ ἀοιδᾶς . 
νῦν δ’ ἴα μὲν φορέοιτε βάτοι , φορέοιτε δ’ ἄκανθαι , ἁ δὲ καλὰ νάρκισσος ἐπ’ ἀρκεύθοισι κομάσαι · 
[πάντα δ’ ἔναλλα γένοιτο , καὶ ἁ πίτυς ὄχνας ἐνείκαι.] 
Δάφνις ἐπεὶ θνάσκει · καὶ τὼς κύνας ὥλαφος ἕλκοι , κἠξ ὀρέων τοὶ σκῶπες ἀηδόσι γαρύσαιντο . 
λήγετε βουκολικᾶς Μοῖσαι ἴτε λήγετ’ ἀοιδᾶς . 
χὡ μὲν τόσσ’ εἰπὼν ἀπεπαύσατο · τὸν δ’ )Αφροδίτα ἤθελ’ ἀνορθῶσαι · τά γε μὰν λίνα πάντα λελοίπει ἐκ Μοιρᾶν , χὡ Δάφνις ἔβα ῥόον . 
ἔκλυσε δίνα τὸν Μοίσαις φίλον ἄνδρα , τὸν οὐ Νύμφαισιν ἀπεχθῆ . 
λήγετε βουκολικᾶς Μοῖσαι ἴτε λήγετ’ ἀοιδᾶς . 
καὶ τὺ δίδου τὰν αἶγα τό τε σκύφος , ὥς κεν ἀμέλξας σπείσω ταῖς Μοίσαις . 
ὦ χαίρετε πολλάκι Μοῖσαι , χαίρετ’ · ἐγὼ δ’ ὔμμιν καὶ ἐς ὕστερον ἅδιον ᾀσῶ . 
Αἴπολος 
Πλῆρές τοι μέλιτος τὸ καλὸν στόμα Θύρσι γένοιτο , πλῆρές τοι σχαδόνων , καὶ ἀπ’ Αἰγίλω ἰσχάδα τρώγοις ἁδεῖαν , τέττιγος ἐπεὶ τύγα φέρτερον ᾄδεις . 
ἠνίδε τοι τὸ δέπας · θᾶσαι φίλος , ὡς καλὸν ὄσδει · 
(Ωρᾶν πεπλύσθαί νιν ἐπὶ κράναισι δοκησεῖς . 
ὧδ’ ἴθι Κισσαίθα , τὺ δ’ ἄμελγέ νιν . 
αἱ δὲ χίμαιραι , οὐ μὴ σκιρτασεῖτε , μὴ ὁ τράγος ὔμμιν ἀναστῇ . 
Φαρμακεύτριαι 
Πᾷ μοι ταὶ δάφναι ; 
φέρε Θεστυλί · πᾷ δὲ τὰ φίλτρα ; 
στέψον τὰν κελέβαν φοινικέῳ οἰὸς ἀώτῳ , ὡς τὸν ἐμὸν βαρὺν εὖντα φίλον καταθύσομαι ἄνδρα , ὅς μοι δωδεκαταῖος ἀφ’ ὧ τάλας οὐδέποθ’ ἵκει , οὐδ’ ἔγνω πότερον τεθνάκαμες ἢ ζοοὶ εἰμές . 
οὐδὲ θύρας ἄραξεν ἀνάρσιος . 
ἦ ῥά οἱ ἀλλᾷ ᾤχετ’ ἔχων ὅ τ’ )/Ερως ταχινὰς φρένας ἅ τ’ )Αφροδίτα ; 
βασεῦμαι ποτὶ τὰν Τιμαγήτοιο παλαίστραν αὔριον , ὥς νιν ἴδω , καὶ μέμψομαι οἷά με ποιεῖ . 
νῦν δέ νιν ἐκ θυέων καταθύσομαι . 
ἀλλὰ Σελάνα , φαῖνε καλόν · τὶν γὰρ ποταείσομαι ἅσυχα , δαῖμον , τᾷ χθονίᾳ θ’ (Εκάτα , τὰν καὶ σκύλακες τρομέοντι ἐρχομέναν νεκύων ἀνά τ’ ἠρία καὶ μέλαν αἷμα . 
χαῖρ’ (Εκάτα δασπλῆτι , καὶ ἐς τέλος ἄμμιν ὀπάδει . 
φάρμακα ταῦτ’ ἔρδοισα χερείονα μήτέ τι Κίρκης μήτέ τι Μηδείας μήτε ξανθᾶς Περιμήδας . 
)=Ιυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
ἄλφιτά τοι πρᾶτον πυρὶ τάκεται · ἀλλ’ ἐπίπασσε 
Θεστυλί . 
δειλαία , πᾷ τὰς φρένας ἐκπεπότασαι ; 
ἦ ῥά γε τρισμυσαρὰ καὶ τὶν ἐπίχαρμα τέτυγμαι ; 
πάσσ’ ἅμα καὶ λέγε ταῦτα · "τὰ Δέλφιδος ὀστία πάσσω." ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
Δέλφις ἔμ’ ἀνίασεν · ἐγὼ δ’ ἐπὶ Δέλφιδι δάφναν αἴθω · χὡς αὕτα λακεῖ μέγα καππυρίσασα κἠξαπίνας ἅφθη , κοὐδὲ σποδὸν εἴδομες αὐτᾶς , οὕτω τοι καὶ Δέλφις ἐνὶ φλογὶ σάρκ’ ἀμαθύνοι . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
ὡς τοῦτον τὸν κηρὸν ἐγὼ σὺν δαίμονι τάκω , ὣς τάκοιθ’ ὑπ’ ἔρωτος ὁ Μύνδιος αὐτίκα Δέλφις . 
χὡς δινεῖθ’ ὅδε ῥόμβος ὁ χάλκεος ἐξ )Αφροδίτας , ὣς τῆνος δινοῖτο ποθ’ ἁμετέραισι θύραισιν . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
νῦν θυσῶ τὰ πίτυρα . 
τὺ δ’ )/Αρτεμι καὶ τὸν ἐν (/Αιδα κινήσαις ἀδάμαντα καὶ εἴ τί περ ἀσφαλὲς ἄλλο . 
Θεστυλί , ταὶ κύνες ἄμμιν ἀνὰ πτόλιν ὠρύονται . 
ἁ θεὸς ἐν τριόδοισι · τὸ χαλκίον ὡς τάχος ἄχει . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
ἠνίδε σιγῇ μὲν πόντος , σιγῶντι δ’ ἀῆται · 
ἁ δ’ ἐμὰ οὐ σιγῇ στέρνων ἔντοσθεν ἀνία , ἀλλ’ ἐπὶ τήνῳ πᾶσα καταίθομαι , ὅς με τάλαιναν ἀντὶ γυναικὸς ἔθηκε κακὰν καὶ ἀπάρθενον ἦμεν . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
ἐς τρὶς ἀποσπένδω καὶ τρὶς τάδε πότνια φωνέω · 
εἴτε γυνὰ τήνῳ παρακέκλιται εἴτε καὶ ἀνήρ , τόσσον ἔχοι λάθας , ὅσσόν ποκα Θησέα φαντὶ ἐν Δίᾳ λασθῆμεν ἐυπλοκάμω )Αριάδνας . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
ἱππομανὲς φυτόν ἐστι παρ’ )Αρκάσι · τῷ δ’ ἐπὶ πᾶσαι καὶ πῶλοι μαίνονται ἀν’ ὤρεα καὶ θοαὶ ἵπποι . 
ὣς καὶ Δέλφιν ἴδοιμι , καὶ ἐς τόδε δῶμα περάσαι μαινομένῳ ἴκελος λιπαρᾶς ἔκτοσθε παλαίστρας . 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
τοῦτ’ ἀπὸ τᾶς χλαίνας τὸ κράσπεδον ὤλεσε Δέλφις , ὡγὼ νῦν τίλλοισα κατ’ ἀγρίῳ ἐν πυρὶ βάλλω . 
αἰαῖ )/Ερως ἀνιηρέ , τί μευ μέλαν ἐκ χροὸς αἷμα ἐμφὺς ὡς λιμνᾶτις ἅπαν ἐκ βδέλλα πέπωκας ; 
ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
σαύραν τοι τρίψασα ποτὸν κακὸν αὔριον οἰσῶ . 
Θεστυλί , νῦν δὲ λαβοῖσα τὺ τὰ θρόνα ταῦθ’ ὑπόμαξον τᾶς τήνω φλιᾶς καθ’ ὑπέρτερον , ἇς ἔτι καὶ νύξ , καὶ λέγ’ ἐπιφθύζοισα · "τὰ Δέλφιδος ὀστία μάσσω." ἶυγξ , ἕλκε τὺ τῆνον ἐμὸν ποτὶ δῶμα τὸν ἄνδρα . 
νῦν δὴ μώνα ἐοῖσα πόθεν τὸν ἔρωτα δακρύσω ; 
ἐκ τίνος ἄρξωμαι ; 
τίς μοι κακὸν ἄγαγε τοῦτο ; 
ἦνθ’ ἁ τῶὐβούλοιο κανηφόρος ἄμμιν )Αναξὼ ἄλσος ἐς )Αρτέμιδος , τᾷ δὴ τόκα πολλὰ μὲν ἄλλα θηρία πομπεύεσκε περισταδόν , ἐν δὲ λέαινα . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
καί μ’ ἁ Θευχαρίδα Θρᾷσσα τροφὸς ἁ μακαρῖτις ἀγχίθυρος ναίοισα κατεύξατο καὶ λιτάνευσε τὰν πομπὰν θάσασθαι · ἐγὼ δέ οἱ ἁ μεγάλοιτος ὡμάρτευν βύσσοιο καλὸν σύροισα χιτῶνα , κἀμφιστειλαμένα τὰν ξυστίδα τὰν Κλεαρίστας . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
ἤδη δ’ εὖσα μέσον κατ’ ἀμαξιτόν , ᾇ τὰ Λύκωνος , εἶδον ὁμοῦ Δέλφιν τε καὶ Εὐδάμιππον ἰόντας . 
τοῖς δ’ ἦν ξανθοτέρα μὲν ἑλιχρύσοιο γενειάς , στήθεα δὲ στίλβοντα πολὺ πλέον ἢ τὺ Σελάνα , ὡς ἀπὸ γυμνασίοιο καλὸν πόνον ἄρτι λιπόντων . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
χὡς ἴδον , ὡς ἐμάνην , ὥς μευ πέρι θυμὸς ἰάφθη δειλαίας · τὸ δὲ κάλλος ἐτάκετο , κοὔτέ τι πομπᾶς τήνας ἐφρασάμαν , οὐδ’ ὡς πάλιν οἴκαδ’ ἀπῆνθον ἔγνων · ἀλλά μέ τις καπυρὰ νόσος ἐξεσάλαξε , κείμαν δ’ ἐν κλιντῆρι δέκ’ ἄματα καὶ δέκα νύκτας . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
καί μευ χρὼς μὲν ὁμοῖος ἐγίνετο πολλάκι θάψῳ , ἔρρευν δ’ ἐκ κεφαλᾶς πᾶσαι τρίχες , αὐτὰ δὲ λοιπὰ ὀστί’ ἔτ’ ἦς καὶ δέρμα . 
καὶ ἐς τίνος οὐκ ἐπέρασα ἢ ποίας ἔλιπον γραίας δόμον , ἅτις ἐπᾷδεν ; 
ἀλλ’ ἦς οὐδὲν ἐλαφρόν · ὁ δέ χρόνος ἄνυτο φεύγων . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
χοὕτω τᾷ δούλᾳ τὸν ἀλαθέα μῦθον ἔλεξα · 
"εἰ δ’ ἄγε Θεστυλί μοι χαλεπᾶς νόσω εὑρέ τι μῆχος . 
πᾶσαν ἔχει με τάλαιναν ὁ Μύνδιος · ἀλλὰ μολοῖσα τήρησον ποτὶ τὰν Τιμαγήτοιο παλαίστραν · 
τηνεῖ γὰρ φοιτῇ , τηνεῖ δέ οἱ ἁδὺ καθῆσθαι." φράζεό μευ τὸν ἔρωθ’ ὅθεν ἵκετο , πότνα Σελάνα . 
"κἠπεί κά νιν ἐόντα μάθῃς μόνον , ἅσυχα νεῦσον , κεἴφ’ ὅτι Σιμαίθα τυ καλεῖ , καὶ ὑφαγέο τᾷδε." ὣς ἐφάμαν · ἁ δ’ ἦνθε καὶ ἄγαγε τὸν λιπαρόχρων εἰς ἐμὰ δώματα Δέλφιν · ἐγὼ δέ νιν ὡς ἐνόησα ἄρτι θύρας ὑπὲρ οὐδὸν ἀμειβόμενον ποδὶ κούφῳ‐‐ φράζεό μευ τὸν ἔρωθ’ ὅθεν ἵκετο , πότνα Σελάνα‐‐ πᾶσα μὲν ἐψύχθην χιόνος πλέον , ἐν δὲ μετώπῳ ἱδρώς μευ κοχύδεσκεν ἴσον νοτίαισιν ἐέρσαις , οὐδέ τι φωνᾶσαι δυνάμαν , οὐδ’ ὅσσον ἐν ὕπνῳ κνυζεῦνται φωνεῦντα φίλαν ποτὶ ματέρα τέκνα · 
ἀλλ’ ἐπάγην δαγῦδι καλὸν χρόα πάντοθεν ἴσα . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
καί μ’ ἐσιδὼν ὥστοργος , ἐπὶ χθονὸς ὄμματα πήξας ἕξετ’ ἐπὶ κλιντῆρι καὶ ἑζόμενος φάτο μῦθον · 
ἦ ῥά με Σιμαίθα τόσον ἔφθασας , ὅσσον ἐγώ θην πρᾶν ποκα τὸν χαρίεντα τρέχων ἔφθασσα Φιλῖνον , ἐς τὸ τεὸν καλέσασα τόδε στέγος ἤ με παρῆμεν . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
ἦνθον γάρ κεν ἐγώ , ναὶ τὸν γλυκὺν ἦνθον )/Ερωτα , ἢ τρίτος ἠὲ τέταρτος ἐὼν φίλος αὐτίκα νυκτός , μᾶλα μὲν ἐν κόλποισι Διωνύσοιο φυλάσσων , κρατὶ δ’ ἔχων λεύκαν , (Ηρακλέος ἱερὸν ἔρνος , πάντοθε πορφυρέαισι περὶ ζώστραισιν ἑλικτάν . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
καί μ’ εἰ μέν κ’ ἐδέχεσθε , τάδ’ ἦς φίλα · καὶ γὰρ ἐλαφρὸς καὶ καλὸς πάντεσσι μετ’ ἠιθέοισι καλεῦμαι · 
εὗδόν τ’ , εἴ κε μόνον τὸ καλὸν στόμα τεῦς ἐφίλασα · 
εἰ δ’ ἀλλᾷ μ’ ὠθεῖτε καὶ ἁ θύρα εἴχετο μοχλῷ , πάντως καὶ πελέκεις καὶ λαμπάδες ἦνθον ἐφ’ ὑμέας . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
νῦν δὲ χάριν μὲν ἔφαν τᾷ Κύπριδι πρᾶτον ὀφείλειν , καὶ μετὰ τὰν Κύπριν τύ με δευτέρα ἐκ πυρὸς εἵλευ ὦ γύναι ἐσκαλέσασα τεὸν ποτὶ τοῦτο μέλαθρον αὔτως ἡμίφλεκτον · )/Ερως δ’ ἄρα καὶ Λιπαραίω πολλάκις (Ηφαίστοιο σέλας φλογερώτερον αἴθει . 
φράζεό μευ τὸν ἔρωθ’ ὅθεν ἵκετο , πότνα Σελάνα . 
"σὺν δὲ κακαῖς μανίαις καὶ παρθένον ἐκ θαλάμοιο καὶ νύμφαν ἐφόβησ’ ἔτι δέμνια θερμὰ λιποῖσαν ἀνέρος." ὣς ὁ μὲν εἶπεν · ἐγὼ δέ οἱ ἁ ταχυπειθὴς χειρὸς ἐφαψαμένα μαλακῶν ἔκλιν’ ἐπὶ λέκτρων . 
καὶ ταχὺ χρὼς ἐπὶ χρωτὶ πεπαίνετο , καὶ τὰ πρόσωπα θερμότερ’ ἦς ἢ πρόσθε , καὶ ἐψιθυρίσδομες ἁδύ · 
χὥς κά τοι μὴ μακρὰ φίλα θρυλέοιμι Σελάνα , ἐπράχθη τὰ μέγιστα , καὶ ἐς πόθον ἤνθομες ἄμφω . 
κοὔτέ τι τῆνος ἐμὶν ἐπεμέμψατο μέσφα τό γ’ ἐχθές , οὔτ’ ἐγὼ αὖ τήνῳ . 
ἀλλ’ ἦνθέ μοι ἅ τε Φιλίστας μάτηρ τᾶς ἀλαᾶς αὐλητρίδος ἅ τε Μελιξοῦς σάμερον , ἁνίκα πέρ τε ποτ’ ὠρανὸν ἔτρεχον ἵπποι 
)Αῶ τὰν ῥοδόπαχυν ἀπ’ )Ωκεανοῖο φέροισαι . 
κεἶπέ μοι ἄλλά τε πολλὰ καὶ ὡς ἄρα Δέλφις ἐρᾶται , κεἴτέ νιν αὖτε γυναικὸς ἔχει πόθος εἴτε καὶ ἀνδρός , οὐκ ἔφατ’ ἀτρεκὲς ἴδμεν , ἀτὰρ τόσον · αἰὲν )/Ερωτος ἀκράτω ἐπεχεῖτο καὶ ἐς τέλος ᾤχετο φεύγων , καὶ φάτο οἱ στεφάνοισι τὰ δώματα τῆνα πυκάσδειν . 
ταῦτά μοι ἁ ξείνα μυθήσατο · ἔστι δ’ ἀλαθής · 
ἦ γάρ μοι καὶ τρὶς καὶ τετράκις ἄλλοκ’ ἐφοίτη , καὶ παρ’ ἐμὶν ἐτίθει τὰν Δωρίδα πολλάκις ὄλπαν · 
νῦν δέ τε δωδεκαταῖος ἀφ’ ὧτέ νιν οὐδὲ ποτεῖδον . 
ἦ ῥ’ οὐκ ἄλλό τι τερπνὸν ἔχει , ἁμῶν δὲ λέλασται ; 
νῦν μὲν τοῖς φίλτροις καταθύσομαι · αἰ δ’ ἔτι κἠμὲ λυπῇ , τὰν )Αίδαο πύλαν ναὶ Μοίρας ἀραξεῖ . 
τοῖά οἱ ἐν κίστᾳ κακὰ φάρμακα φαμὶ φυλάσσειν , 
)Ασσυρίω δέσποινα παρὰ ξείνοιο μαθοῖσα . 
ἀλλὰ τὺ μὲν χαίροισα ποτ’ )Ωκεανὸν τρέπε πώλους , πότνῑ · ἐγὼ δ’ οἰσῶ τὸν ἐμὸν πόνον ὥσπερ ὑπέσταν . 
χαῖρε Σελαναία λιπαρόχροε , χαίρετε δ’ ἄλλοι ἀστέρες , εὐκήλοιο κατ’ ἄντυγα Νυκτὸς ὀπαδοί . 
Κῶμος 
Κωμάσδω ποτὶ τὰν )Αμαρυλλίδα , ταὶ δέ μοι αἶγες βόσκονται κατ’ ὄρος , καὶ ὁ Τίτυρος αὐτὰς ἐλαύνει . 
Τίτυρ’ ἐμὶν τὸ καλὸν πεφιλαμένε , βόσκε τὰς αἶγας , καὶ ποτὶ τὰν κράναν ἄγε Τίτυρε , καὶ τὸν ἐνόρχαν τὸν Λιβυκὸν κνάκωνα φυλάσσεο , μή τι κορύψῃ . 
=)Ω χαρίεσσ’ )Αμαρυλλί , τί μ’ οὐκέτι τοῦτο κατ’ ἄντρον παρκύπτοισα καλεῖς τὸν ἐρωτύλον ; 
ἦ ῥά με μισεῖς ; 
ἦ ῥά γέ τοι σιμὸς καταφαίνομαι ἐγγύθεν ἦμεν , νύμφα , καὶ προγένειος ; 
ἀπάγξασθαί με ποησεῖς . 
ἠνίδε τοι δέκα μᾶλα φέρω · τηνῶθε καθεῖλον , ὧ μ’ ἐκέλευ καθελεῖν τύ · καὶ αὔριον ἄλλά τοι οἰσῶ . 
Θᾶσαι μὰν θυμαλγὲς ἐμὸν ἄχος · αἴθε γενοίμαν ἁ βομβεῦσα μέλισσα καὶ ἐς τεὸν ἄντρον ἱκοίμαν τὸν κισσὸν διαδὺς καὶ τὰν πτέριν , ᾇ τὺ πυκάσδῃ . 
νῦν ἔγνων τὸν )/Ερωτα · βαρὺς θεός · ἦ ῥα λεαίνας μαζὸν ἐθήλαζε , δρυμῷ τέ νιν ἔτρεφε μάτηρ , ὅς με κατασμύχων καὶ ἐς ὀστίον ἄχρις ἰάπτει . 
ὦ τὸ καλὸν ποθορεῦσα , τὸ πᾶν λίθος · ὦ κυάνοφρυ νύμφα , πρόσπτυξαί με τὸν αἰπόλον , ὥς τυ φιλάσω . 
ἔστι καὶ ἐν κενεοῖσι φιλάμασιν ἁδέα τέρψις . 
τὸν στέφανον τῖλαί με κατ’ αὐτίκα λεπτὰ ποησεῖς , τόν τοι ἐγὼν )Αμαρυλλὶ φίλα κισσοῖο φυλάσσω ἀμπλέξας καλύκεσσι καὶ εὐόδμοισι σελίνοις.‐‐ 
)/Ωμοι ἐγώ , τί πάθω ; 
τί ὁ δύσσοος ; 
οὐχ ὑπακούεις ; ‐‐ 
Τὰν βαίταν ἀποδὺς ἐς κύματα τηνῶ ἁλεῦμαι , ὧπερ τὼς θύννως σκοπιάζεται )/Ολπις ὁ γριπεύς · 
καἴκα δἠποθάνω , τό γε μὰν τεὸν ἁδὺ τέτυκται . 
ἔγνων πρᾶν , ὅκα μευ μεμναμένω , εἰ φιλέεις με , οὐδὲ τὸ τηλέφιλον ποτεμάξατο , τὸ πλατάγημα , ἀλλ’ αὔτως ἁπαλῷ ποτὶ πάχεος ἐξεμαράνθη . 
εἶπε καὶ ἀγροιῶτις ἀλαθέα κοσκινόμαντις , ἁ πρᾶν ποιολογεῦσα Παραιβάτις , οὕνεκ’ ἐγὼ μὲν τὶν ὅλος ἔγκειμαι , τὺ δέ μευ λόγον οὐδένα ποιῇ . 
ἦ μάν τοι λευκὰν διδυματόκον αἶγα φυλάσσω , τάν με καὶ ἁ Μέρμνωνος ἐριθακὶς ἁ μελανόχρως αἰτεῖ , καὶ δωσῶ οἱ , ἐπεὶ τύ μοι ἐνδιαθρύπτῃ . 
(/Αλλεται ὀφθαλμός μευ ὁ δεξιός · ἦ ῥά γ’ ἰδησῶ αὐτάν ; 
ᾀσεῦμαι ποτὶ τὰν πίτυν ὧδ’ ἀποκλινθείς , καί κέ μ’ ἴσως ποτίδοι , ἐπεὶ οὐκ ἀδαμαντίνα ἐστίν . 
(Ιππομένης ὅκα δὴ τὰν παρθένον ἤθελε γᾶμαι , μᾶλ’ ἐν χερσὶν ἑλὼν δρόμον ἄνυεν · ἁ δ’ )Αταλάντα ὡς ἴδεν , ὡς ἐμάνη , ὡς ἐς βαθὺν ἅλατ’ ἔρωτα . 
τὰν ἀγέλαν χὡ μάντις ἀπ’ )/Οθρυος ἆγε Μελάμπους ἐς Πύλον · ἁ δὲ Βίαντος ἐν ἀγκοίναισιν ἐκλίνθη , μάτηρ ἁ χαρίεσσα περίφρονος )Αλφεσιβοίης . 
τὰν δὲ καλὰν Κυθέρειαν ἐν ὤρεσι μᾶλα νομεύων οὐχ οὑτῶς ὥδωνις ἐπὶ πλέον ἄγαγε λύσσας , ὥστ’ οὐδὲ φθίμενόν νιν ἄτερ μαζοῖο τίθητι ; 
ζαλωτὸς μὲν ἐμὶν ὁ τὸν ἄτροπον ὕπνον ἰαύων 
)Ενδυμίων , ζαλῶ δὲ φίλα γύναι )Ιασίωνα , ὃς τοσσῆν’ ἐκύρησεν , ὅσ’ οὐ πευσεῖσθε βέβαλοι . 
)Αλγέω τὰν κεφαλάν , τὶν δ’ οὐ μέλει . 
οὐκέτ’ ἀείδω , κεισεῦμαι δὲ πεσών , καὶ τοὶ λύκοι ὧδέ μ’ ἔδονται . 
ὡς μέλι τοι γλυκὺ τοῦτο κατὰ βρόχθοιο γένοιτο . 
Νομεῖς Βάττος καὶ Κορύδων 
Βάττος 
Εἰπέ μοι ὦ Κορύδων , τίνος αἱ βόες ; 
ἦ ῥα Φιλώνδα ; 
Κορύδων οὔκ , ἀλλ’ Αἴγωνος · βόσκειν δέ μοι αὐτὰς ἔδωκεν . 
Βάττος ἦ πᾴ ψε κρύβδαν τὰ ποθέσπερα πάσας ἀμέλγεις ; 
Κορύδων ἀλλ’ ὁ γέρων ὑφίητι τὰ μοσχία κἠμὲ φυλάσσει . 
Βάττος αὐτὸς δ’ ἐς τίν’ ἄφαντος ὁ βουκόλος ᾤχετο χώραν ; 
Κορύδων οὐκ ἄκουσας ; 
ἄγων νιν ἐπ’ )Αλφεὸν ᾤχετο Μίλων . 
Βάττος καὶ πόκα τῆνος ἔλαιον ἐν ὀφθαλμοῖσιν ὀπώπει ; 
Κορύδων φαντί νιν (Ηρακλῆι βίην καὶ κάρτος ἐρίσδειν . 
Βάττος κἤμ’ ἔφαθ’ ἁ μάτηρ Πολυδεύκεος εἶμεν ἀμείνω . 
Κορύδων κᾤχετ’ ἔχων σκαπάναν τε καὶ εἴκατι τουτόθε μᾶλα . 
Βάττος πείσαι τοι Μίλων καὶ τὼς λύκος αὐτίκα λυσσῆν . 
Κορύδων ταὶ δαμάλαι δ’ αὐτὸν μυκώμεναι αἵδε ποθεῦντι . 
Βάττος δειλαῖαί γ’ αὗται · τὸν βουκόλον ὡς κακὸν εὗρον . 
Κορύδων ἦ μὰν δειλαῖαί γε , καὶ οὐκέτι λῶντι νέμεσθαι . 
Βάττος τήνας μὲν δή τοι τᾶς πόρτιος αὐτὰ λέλειπται τὠστία . 
μὴ πρῶκας σιτίζεται ὥσπερ ὁ τέττιξ ; 
Κορύδων οὐ Δᾶν , ἀλλ’ ὁκὰ μέν νιν ἐπ’ Αἰσάροιο νομεύω καὶ μαλακῶ χόρτοιο καλὰν κώμυθα δίδωμι , ἄλλοκα δὲ σκαίρει τὸ βαθύσκιον ἀμφὶ Λάτυμνον . 
Βάττος λεπτὸς μὰν χὡ ταῦρος ὁ πυρρίχος . 
εἴθε λάχοιεν τοὶ τῶ Λαμπριάδα , τοὶ δαμόται , ὅκκα θύωντι τᾷ (/Ηρᾳ , τοιόνδε · κακοχράσμων γὰρ ὁ δᾶμος . 
Κορύδων καὶ μὰν ἐς Στομάλιμνον ἐλαύνεται ἔς τε τὰ Φύσκω , καὶ ποτὶ τὸν Νήαιθον , ὅπᾳ καλὰ πάντα φύοντι , αἰγίπυρος καὶ κνύζα καὶ εὐώδης μελίτεια . 
Βάττος φεῦ φεῦ βασεῦνται καὶ ταὶ βόες ὦ τάλαν Αἴγων εἰς )Αίδαν , ὅκα καὶ τὺ κακᾶς ἠράσσαο νίκας , χἁ σῦριγξ εὐρῶτι παλύνεται , ἅν ποκ’ ἐπάξα . 
Κορύδων οὐ τήνα γ’ , οὐ Νύμφας , ἐπεὶ ποτὶ Πῖσαν ἀφέρπων δῶρον ἐμοί νιν ἔλειπεν · ἐγὼ δέ τις εἰμὶ μελικτάς , κεὖ μὲν τὰ Γλαύκας ἀγκρούομαι , εὖ δὲ τὰ Πύρρω . 
αἰνέω τάν τε Κρότωνα‐‐καλὰ πόλις , ἅ τε Ζάκυνθος‐‐ καὶ τὸ ποταῷον , τὸ Λακίνιον ᾇπερ ὁ πύκτας 
Αἴγων ὀγδώκοντα μόνος κατεδαίσατο μάζας . 
τηνεῖ καὶ τὸν ταῦρον ἀπ’ ὤρεος ἆγε πιάξας τᾶς ὁπλᾶς κἤδωκ’ )Αμαρυλλίδι , ταὶ δὲ γυναῖκες μακρὸν ἀνάυσαν , χὡ βουκόλος ἐξεγέλασσεν . 
Βάττος ὦ χαρίεσσ’ )Αμαρυλλί , μόνας σέθεν οὐδὲ θανοίσας λασεύμεσθ’ · ὅσον αἶγες ἐμὶν φίλαι , ὅσσον ἀπέσβης . 
αἰαῖ τῶ σκληρῶ μάλα δαίμονος , ὅς με λελόγχει . 
Κορύδων θαρσεῖν χρὴ φίλε Βάττε · τάχ’ αὔριον ἔσσετ’ ἄμεινον . 
ἐλπίδες ἐν ζωοῖσιν , ἀνέλπιστοι δὲ θανόντες . 
χὡ Ζεὺς ἄλλοκα μὲν πέλει αἴθριος , ἄλλοκα δ’ ὕει . 
Βάττος θαρσέω . 
βάλλε κάτωθε τὰ μοσχία · τᾶς γὰρ ἐλαίας τὸν θαλλὸν τρώγοντι τὰ δύσσοα . 
σίτθ’ ὁ λέπαργος . 
Κορύδων σίτθ’ ἁ Κυμαίθα ποτὶ τὸν λόφον . 
οὐκ ἐσακούεις ; 
ἡξῶ ναὶ τὸν Πᾶνα κακὸν τέλος αὐτίκα δωσῶν , εἰ μὴ ἄπει τουτῶθεν . 
ἴδ’ αὖ πάλιν ἅδε ποθέρπει . 
εἴθ’ ἦν μοι ῥοικὸν τὸ λαγωβόλον , ὥς τυ πάταξα . 
Βάττος θᾶσαί μ’ ὦ Κορύδων πὸτ τῶ Διός · ἁ γὰρ ἄκανθα ἀρμοῖ μ’ ὧδ’ ἐπάταξ’ ὑπὸ τὸ σφυρόν . 
ὡς δὲ βαθεῖαι τἀτρακτυλλίδες ἐντί . 
κακῶς ἁ πόρτις ὄλοιτο · 
ἐς ταύταν ἐτύπην χασμεύμενος . 
ἦ ῥά γε λεύσσεις ; 
Κορύδων ναὶ ναί , τοῖς ὀνύχεσσιν ἔχω τέ νιν · ἅδε καὶ αὐτά . 
Βάττος ὁσσίχον ἐστὶ τὸ τύμμα καὶ ἁλίκον ἄνδρα δαμάζει . 
Κορύδων εἰς ὄρος ὅκχ’ ἕρπῃς , μὴ νήλιπος ἔρχεο Βάττε . 
ἐν γὰρ ὄρει ῥάμνοί τε καὶ ἀσπάλαθοι κομέονται . 
Βάττος εἴπ’ ἄγε μ’ ὦ Κορύδων , τὸ γερόντιον ἦ ῥα διώκει , τήναν τὰν κυάνοφρυν ἐρωτίδα , τᾶς ποκ’ ἐκνίσθη ; 
Κορύδων ἀκμάν γ’ ὦ δειλαῖε · πρόαν γε μὲν αὐτὸς ἐπενθὼν καὶ ποτὶ τᾷ μάνδρᾳ κατελάμβανον ἆμος ἐνήργει . 
Βάττος εὖ γ’ ὤνθρωπε φιλοῖφα . 
τό τοι γένος ἢ Σατυρίσκοις ἐγγύθεν ἢ Πάνεσσι κακοκνάμοισιν ἐρίσδεις . 
Βουκολιασταὶ Κομάτας καὶ Λάκων 
Κομάτας 
Αἶγες ἐμαί , τῆνον τὸν ποιμένα τόνδε Σιβύρτα φεύγετε τὸν Λάκωνα · τό μευ νάκος ἐχθὲς ἔκλεψεν . 
Λάκων οὐκ ἀπὸ τᾶς κράνας ; 
σίττ’ ἀμνίδες . 
οὐκ ἐσορῆτε τόν μευ τὰν σύριγγα πρόαν κλέψαντα Κομάταν ; 
Κομάτας τὰν ποίαν σύριγγα ; 
τὺ γάρ ποκα δῶλε Σιβύρτα ἐκτάσα σύριγγα ; 
τί δ’ οὐκέτι σὺν Κορύδωνι ἀρκεῖ τοι καλάμας αὐλὸν ποππύσδεν ἔχοντι ; 
Λάκων τάν μοι ἔδωκε Λύκων ὦλεύθερε . 
τὶν δὲ τὸ ποῖον 
Λάκων ἀγκλέψας πόκ’ ἔβα νάκος ; 
εἰπὲ Κομάτα · 
οὐδὲ γὰρ Εὐμάρᾳ τῷ δεσπότᾳ ἦς τι ἐνεύδειν . 
Κομάτας τὸ Κροκύλος μοι ἔδωκε , τὸ ποικίλον , ἁνίκ’ ἔθυσε ταῖς Νύμφαις τὰν αἶγα · τὺ δ’ ὦ κακὲ καὶ τόκ’ ἐτάκευ βασκαίνων , καὶ νῦν με τὰ λοίσθια γυμνὸν ἔθηκας . 
Λάκων οὐκ αὐτὸν τὸν Πᾶνα τὸν ἄκτιον , οὐ τέ γε Λάκων τὰν βαίταν ἀπέδυσ’ ὁ Καλαιθίδος , ἢ κατὰ τήνας τᾶς πέτρας ὤνθρωπε μανεὶς ἐς Κρᾶθιν ἁλοίμαν . 
Κομάτας οὐ μὰν οὐκ αὐτὰς τὰς λιμνάδας ὦγαθὲ Νύμφας , αἵτέ μοι ἵλαοί τε καὶ εὐμενέες τελέθοιεν , οὔ τευ τὰν σύριγγα λαθὼν ἔκλεψε Κομάτας . 
Λάκων αἴ τοι πιστεύσαιμι , τὰ Δάφνιδος ἄλγε’ ἀροίμαν . 
ἀλλ’ ὦν αἴκα λῇς ἔριφον θέμεν‐‐ἔστι μὲν οὐδὲν ἱερόν‐‐ἀλλά γε τοι διαείσομαι , ἕστέ κ’ ἀπείπῃς . 
Κομάτας ὗς ποτ’ )Αθαναίαν ἔριν ἤρισεν . 
ἠνίδε κεῖται ὥριφος · ἀλλά γε καὶ τὺ τὸν εὔβοτον ἀμνὸν ἔρισδε . 
Λάκων καὶ πῶς ὦ κίναδος τὺ τάδ’ ἔσσεται ἐξ ἴσω ἁμίν ; 
τίς τρίχας ἀντ’ ἐρίων ἐποκίξατο ; 
τίς δὲ παρεύσας αἰγὸς πρατοτόκοιο κακὰν κύνα δήλετ’ ἀμέλγειν ; 
Κομάτας ὅστις νικασεῖν τὸν πλατίον ὡς τὺ πεποίθεις , σφὰξ βομβέων τέττιγος ἐναντίον . 
ἀλλὰ γὰρ οὔ τοι ὥριφος ἰσοπαλής , τυῖδ’ ὁ τράγος οὗτος . 
ἔρισδε . 
Λάκων μὴ σπεῦδ’ · οὐ γάρ τοι πυρὶ θάλπεαι . 
ἅδιον ᾀσῇ τεῖδ’ ὑπὸ τὰν κότινον καὶ τἄλσεα ταῦτα καθίξας . 
ψυχρὸν ὕδωρ τουτεῖ καταλείβεται · ὧδε πεφύκει ποία χἁ στιβὰς ἅδε , καὶ ἀκρίδες ὧδε λαλεῦντι . 
Κομάτας ἀλλ’ οὔ τι σπεύδω · μέγα δ’ ἄχθομαι , εἰ τύ με τολμῇς ὄμμασι τοῖς ὀρθοῖσι ποτιβλέπεν , ὅν ποκ’ ἐόντα παῖδ’ ἔτ’ ἐγὼν ἐδίδασκον . 
ἴδ’ ἁ χάρις ἐς τί ποθ’ ἕρπει . 
θρέψαι καὶ λυκιδεῖς , θρέψαι κύνας , ὥς τυ φάγωντι . 
Λάκων καὶ πόκ’ ἐγὼ παρὰ τεῦς τι μαθὼν καλὸν ἢ καὶ ἀκούσας μέμναμ’ ; 
ὦ φθονερὸν τὺ καὶ ἀπρεπὲς ἀνδρίον αὔτως . 
…… ἀλλὰ γὰρ ἕρφ’ ὦδ’ , ἕρπε , καὶ ὕστατα βουκολιαξῇ . 
Κομάτας οὐχ ἑρψῶ τηνεῖ · τουτεῖ δρύες , ὧδε κύπειρος , ὧδε καλὸν βομβεῦντι ποτὶ σμήνεσσι μέλισσαι · 
ἔνθ’ ὕδατος ψυχρῶ κρᾶναι δύο · ταὶ δ’ ἐπὶ δένδρει ὄρνιχες λαλαγεῦντι · καὶ ἁ σκιὰ οὐδὲν ὁμοία τᾷ παρὰ τίν · βάλλει δὲ καὶ ἁ πίτυς ὑψόθε κώνοις . 
Λάκων ἦ μὰν ἀρνακίδας τε καὶ εἴρια τεῖδε πατησεῖς , αἴκ’ ἔνθῃς , ὕπνω μαλακώτερα · ταὶ δὲ τραγεῖαι ταὶ παρὰ τὶν ὄσδοντι κακώτερον ἢ τύ περ ὄσδεις . 
στασῶ δὲ κρατῆρα μέγαν λευκοῖο γάλακτος ταῖς Νύμφαις , στασῶ δὲ καὶ ἁδέος ἄλλον ἐλαίω . 
Κομάτας αἰ δέ κε καὶ τὺ μόλῃς , ἁπαλὰν πτέριν ὧδε πατησεῖς καὶ γλάχων’ ἀνθεῦσαν · ὑπεσσεῖται δὲ χιμαιρᾶν δέρματα τῶν παρὰ τὶν μαλακώτερα τετράκις ἀρνῶν . 
στασῶ δ’ ὀκτὼ μὲν γαυλὼς τῷ Πανὶ γάλακτος , ὀκτὼ δὲ σκαφίδας μέλιτος πλέα κηρί’ ἐχοίσας . 
Λάκων αὐτόθε μοι ποτέρισδε καὶ αὐτόθε βουκολιάσδευ · 
τὰν σαυτῶ πατέων ἔχε τὰς δρύας . 
ἀλλὰ τίς ἄμμε τίς κρινεῖ ; 
αἴθ’ ἔνθοι πόθ’ ὁ βουκόλος ὧδ’ ὁ Λυκώπας . 
Κομάτας οὐδὲν ἐγὼ τήνω ποτιδεύομαι · ἀλλὰ τὸν ἄνδρα , αἰ λῇς , τὸν δρυτόμον βωστρήσομες , ὃς τὰς ἐρείκας τήνας τὰς παρὰ τὶν ξυλοχίζεται · ἔστι δὲ Μόρσων . 
Λάκων βωστρέωμες . 
Κομάτας τὺ κάλει νιν . 
Λάκων ἴθ’ ὦ ξένε μικκὸν ἄκουσον τεῖδ’ ἐνθών · ἄμμες γὰρ ἐρίσδομες , ὅστις ἀρείων βουκολιαστάς ἐστι . 
τὺ δ’ ὦ φίλε μήτ’ ἐμὲ Μόρσων ἐν χάριτι κρίνῃς , μήτ’ ὦν τύγα τοῦτον ὀνάσῃς . 
Κομάτας ναὶ ποτὶ τᾶν Νυμφᾶν Μόρσων φίλε μήτε Κομάτᾳ τὸ πλέον ἰθύνῃς , μήτ’ ὦν τύγα τῷδε χαρίξῃ . 
ἅδέ τοι ἁ ποίμνα τῶ Θουρίω ἐστὶ Σιβύρτα , 
Εὐμάρα δὲ τὰς αἶγας ὁρῇς φίλε τῶ Συβαρίτα . 
Λάκων μή τύ τις ἠρώτη πὸτ τῶ Διός , αἴτε Σιβύρτα αἴτ’ ἐμόν ἐστι κάκιστε τὸ ποίμνιον ; 
ὡς λάλος ἐσσί . 
Κομάτας βέντισθ’ οὗτος , ἐγὼ μὲν ἀλαθέα πάντ’ ἀγορεύω κοὐδὲν καυχέομαι · τὺ δ’ ἄγαν φιλοκέρτομος ἐσσί . 
Λάκων εἶα λέγ’ εἴ τι λέγεις , καὶ τὸν ξένον ἐς πόλιν αὖθις ζῶντ’ ἄφες · ὦ Παιάν , ἦ στωμύλος ἦσθα Κομάτα . 
Κομάτας ταὶ Μοῖσαί με φιλεῦντι πολὺ πλέον ἢ τὸν ἀοιδὸν 
Δάφνιν · ἐγὼ δ’ αὐταῖς χιμάρως δύο πρᾶν ποκ’ ἔθυσα . 
Λάκων καὶ γὰρ ἔμ’ ὡπόλλων φιλέει μέγα , καὶ καλὸν αὐτῷ κριὸν ἐγὼ βόσκω . 
τὰ δὲ Κάρνεα καὶ δὴ ἐφέρπει . 
Κομάτας πλὰν δύο τὰς λοιπὰς διδυματόκος αἶγας ἀμέλγω , καί μ’ ἁ παῖς ποθορεῦσα "τάλαν" λέγει "αὐτὸς ἀμέλγεις ; " 
Λάκων φεῦ φεῦ Λάκων τοι ταλάρως σχεδὸν εἴκατι πληροῖ τυρῶ καὶ τὸν ἄναβον ἐν ἄνθεσι παῖδα μολύνει . 
Κομάτας βάλλει καὶ μάλοισι τὸν αἰπόλον ἁ Κλεαρίστα τὰς αἶγας παρελᾶντα καὶ ἁδύ τι ποππυλιάσδει . 
Λάκων κἠμὲ γὰρ ὁ Κρατίδας τὸν ποιμένα λεῖος ὑπαντῶν ἐκμαίνει · λιπαρὰ δὲ παρ’ αὐχένα σείετ’ ἔθειρα . 
Κομάτας ἀλλ’ οὐ σύμβλητ’ ἐστὶ κυνόσβατος οὐδ’ ἀνεμώνα πρὸς ῥόδα , τῶν ἄνδηρα παρ’ αἱμασιαῖσι πεφύκει . 
Λάκων οὐδὲ γὰρ οὐδ’ ἀκύλοις ὁμομαλίδες · αἱ μὲν ἔχοντι λυπρὸν ἀπὸ πρίνοιο λεπύριον , αἱ δὲ μελιχραί . 
Κομάτας κἠγὼ μὲν δωσῶ τᾷ παρθένῳ αὐτίκα φάσσαν ἐκ τᾶς ἀρκεύθω καθελών · τηνεῖ γὰρ ἐφίσδει . 
Λάκων ἀλλ’ ἐγὼ ἐς χλαῖναν μαλακὸν πόκον , ὁππόκα πέξω τὰν οἶν τὰν πέλλαν , Κρατίδᾳ δωρήσομαι αὐτός . 
Κομάτας σίττ’ ἀπὸ τᾶς κοτίνω ταὶ μηκάδες · ὧδε νέμεσθε , ὡς τὸ κάταντες τοῦτο γεώλοφον αἵ τε μυρῖκαι . 
Λάκων οὐκ ἀπὸ τᾶς δρυὸς οὗτος ὁ Κώναρος ἅ τε Κιναίθα ; 
τουτεῖ βοσκησεῖσθε ποτ’ ἀντολάς , ὡς ὁ Φάλαρος . 
Κομάτας ἔστι δέ μοι γαυλὸς κυπαρίσσινος , ἔστι δὲ κρατήρ , ἔργον Πραξιτέλευς · τᾷ παιδὶ δὲ ταῦτα φυλάσσω . 
Λάκων χἁμῖν ἐστι κύων φιλοποίμνιος , ὃς λύκος ἄγχει , ὃν τῷ παιδὶ δίδωμι τὰ θηρία πάντα διώκειν . 
Κομάτας ἀκρίδες , αἳ τὸν φραγμὸν ὑπερπαδῆτε τὸν ἁμόν , μή μευ λωβασεῖσθε τὰς ἀμπέλος · ἐντὶ γὰρ ἇβαι . 
Λάκων τοὶ τέττιγες , ὁρῆτε τὸν αἰπόλον ὡς ἐρεθίζω · 
οὑτῶς χὑμές θην ἐρεθίζετε τὼς καλαμευτάς . 
Κομάτας μισέω τὰς δασυκέρκος ἀλώπεκας , αἳ τὰ Μίκωνος αἰεὶ φοιτῶσαι τὰ ποθέσπερα ῥαγίζοντι . 
Λάκων καὶ γὰρ ἐγὼ μισέω τὼς κανθάρος , οἳ τὰ Φιλώνδα σῦκα κατατρώγοντες ὑπανέμιοι φορέονται . 
Κομάτας ἦ οὐ μέμνᾳ , ὅκ’ ἐγώ τυ κατήλασα , καὶ τὺ σεσαρὼς εὖ ποτεκιγκλίζευ καὶ τᾶς δρυὸς εἴχεο τήνας ; 
Λάκων τοῦτο μὲν οὐ μέμναμ’ · ὅκα μάν ποκα τεῖδέ τυ δήσας 
Εὐμάρας ἐκάθηρε καλῶς μάλα , τοῦτό γ’ ἴσαμι . 
Κομάτας ἦ δή τις Μόρσων πικραίνεται · ἢ οὐχὶ παρῄσθευ ; 
σκίλλας ἰὼν γραίας ἀπὸ σάματος αὐτίκα τίλλειν . 
Λάκων κἠγὼ μὰν κνίζω Μόρσων τινά · καὶ τὺ δὲ λεύσσεις . 
ἐνθὼν τὰν κυκλάμινον ὄρυσσέ νυν ἐς τὸν )/Αλεντα . 
Κομάτας 
(Ιμέρα ἀνθ’ ὕδατος ῥείτω γάλα , καὶ τὺ δὲ Κράθι οἴνῳ πορφύροις , τὰ δέ τ’ οἴσυα καρπὸν ἐνείκαι . 
Λάκων ῥείτω χἁ Συβαρῖτις ἐμὶν μέλι , καὶ τὸ πότορθρον ἁ παῖς ἀνθ’ ὕδατος τᾷ κάλπιδι κηρία βάψαι . 
Κομάτας ταὶ μὲν ἐμαὶ κύτισόν τε καὶ αἴγιλον αἶγες ἔδοντι , καὶ σχῖνον πατέοντι καὶ ἐν κομάροισι κέχυνται . 
Λάκων ταῖσι δ’ ἐμαῖς ὀίεσσι πάρεστι μὲν ἁ μελίτεια φέρβεσθαι , πολλὸς δὲ καὶ ὡς ῥόδα κίσθος ἐπανθεῖ . 
Κομάτας οὐκ ἔραμ’ )Αλκίππας , ὅτι με πρᾶν οὐκ ἐφίλασε τῶν ὤτων καθελοῖσ’ , ὅκά οἱ τὰν φάσσαν ἔδωκα . 
Λάκων ἀλλ’ ἐγὼ Εὐμήδευς ἔραμαι μέγα · καὶ γὰρ ὅκ’ αὐτῷ τὰν σύριγγ’ ὤρεξα , καλόν τί με κάρτ’ ἐφίλασεν . 
Κομάτας οὐ θεμιτὸν Λάκων ποτ’ ἀηδόνα κίσσας ἐρίσδειν , οὐδ’ ἔποπας κύκνοισι · τὺ δ’ ὦ τάλαν ἐσσὶ φιλεχθής . 
Μόρσων παύσασθαι κέλομαι τὸν ποιμένα . 
τὶν δὲ Κομάτα δωρεῖται Μόρσων τὰν ἀμνίδα · καὶ τὺ δὲ θύσας ταῖς Νύμφαις Μόρσωνι καλὸν κρέας αὐτίκα πέμψον . 
Κομάτας πεμψῶ ναὶ τὸν Πᾶνα . 
φριμάσσεο πᾶσα τραγίσκων νῦν ἀγέλα · κἠγὼ γὰρ ἴδ’ ὡς μέγα τοῦτο καχαξῶ κὰτ τῶ Λάκωνος τῶ ποιμένος , ὅττι πόκ’ ἤδη ἀνυσάμαν τὰν ἀμνόν · ἐς ὠρανὸν ὔμμιν ἁλεῦμαι . 
αἶγες ἐμαὶ θαρσεῖτε κερούτιδες · αὔριον ὔμμε πάσας ἐγὼ λουσῶ Συβαρίτιδος ἔνδοθι λίμνας . 
οὗτος ὁ Λευκίτας ὁ κορυπτίλος , εἴ τιν’ ὀχευσεῖς τᾶν αἰγῶν , φλασσῶ τυ πρὶν ἤ γ’ ἐμὲ καλλιερῆσαι ταῖς Νύμφαις τὰν ἀμνόν . 
ὁ δ’ αὖ πάλιν . 
ἀλλὰ γενοίμαν , αἰ μή τυ φλάσσαιμι , Μελάνθιος ἀντὶ Κομάτα . 
Βουκολιασταὶ Δάφνις καὶ Δαμοίτας 
Δαμοίτας χὡ Δάφνις ὁ βουκόλος εἰς ἕνα χῶρον τὰν ἀγέλαν πόκ’ )/Αρατε συνάγαγον · ἦς δ’ ὁ μὲν αὐτῶν πυρρός , ὁ δ’ ἡμιγένειος · ἐπὶ κράναν δέ τιν’ ἄμφω ἑζόμενοι θέρεος μέσῳ ἄματι τοιάδ’ ἄειδον . 
πρᾶτος δ’ ἄρξατο Δάφνις , ἐπεὶ καὶ πρᾶτος ἔρισδε . 
Βάλλει τοι Πολύφαμε τὸ ποίμνιον ἁ Γαλάτεια μάλοισιν , δυσέρωτα τὸν αἰπόλον ἄνδρα καλεῦσα · 
καὶ τύ νιν οὐ ποθόρησθα τάλαν τάλαν , ἀλλὰ κάθησαι ἁδέα συρίσδων . 
πάλιν ἅδ’ ἴδε τὰν κύνα βάλλει , ἅ τοι τᾶν ὀίων ἕπεται σκοπός · ἁ δὲ βαΰσδει εἰς ἅλα δερκομένα , τὰ δέ νιν καλὰ κύματα φαίνει ἅσυχα καχλάζοντα ἐπ’ αἰγιαλοῖο θέοισαν . 
φράζεο μὴ τᾶς παιδὸς ἐπὶ κνάμαισιν ὀρούσῃ ἐξ ἁλὸς ἐρχομένας , κατὰ δὲ χρόα καλὸν ἀμύξῃ . 
ἁ δὲ καὶ αὐτόθε τοι διαθρύπτεται , ὡς ἀπ’ ἀκάνθας ταὶ καπυραὶ χαῖται , τὸ καλὸν θέρος ἁνίκα φρύγει · 
καὶ φεύγει φιλέοντα καὶ οὐ φιλέοντα διώκει , καὶ τὸν ἀπὸ γραμμᾶς κινεῖ λίθον · ἦ γὰρ ἔρωτι πολλάκις ὦ Πολύφαμε τὰ μὴ καλὰ καλὰ πέφανται . 
Τῷ δ’ ἐπὶ Δαμοίτας ἀνεβάλλετο καὶ τάδ’ ἄειδεν . 
Εἶδον ναὶ τὸν Πᾶνα , τὸ ποίμνιον ἁνίκ’ ἔβαλλε , κοὔ μ’ ἔλαθ’ , οὔ , τὸν ἐμὸν ἕνα τὸν γλυκύν , ᾧπερ ὅρημι ἐς τέλος · αὐτὰρ ὁ μάντις ὁ Τήλεμος ἔχθρ’ ἀγορεύων ἐχθρὰ φέροι ποτὶ οἶκον , ὅπως τεκέεσσι φυλάσσοι . 
ἀλλὰ καὶ αὐτὸς ἐγὼ κνίζων πάλιν οὐ ποθόρημι , ἀλλ’ ἄλλαν τινὰ φαμὶ γυναῖκ’ ἔχεν · ἁ δ’ ἀίοισα ζαλοῖ μ’ ὦ Παιὰν καὶ τάκεται , ἐκ δὲ θαλάσσας οἰστρεῖ παπταίνοισα ποτ’ ἄντρά τε καὶ ποτὶ ποίμνας . 
σίξα δ’ ὑλακτεῖν νιν καὶ τᾷ κυνί · καὶ γὰρ ὅκ’ ἤρων αὐτᾶς , ἐκνυζεῖτο ποτ’ ἰσχία ῥύγχος ἔχοισα . 
ταῦτα δ’ ἴσως ἐσορεῦσα ποεῦντά με πολλάκι πεμψεῖ ἄγγελον . 
αὐτὰρ ἐγὼ κλᾳξῶ θύρας , ἕστέ κ’ ὀμόσσῃ αὐτά μοι στορεσεῖν καλὰ δέμνια τᾶσδ’ ἐπὶ νάσω . 
καὶ γάρ θην οὐδ’ εἶδος ἔχω κακόν , ὥς με λέγοντι . 
ἦ γὰρ πρᾶν ἐς πόντον ἐσέβλεπον , ἦς δὲ γαλάνα , καὶ καλὰ μὲν τὰ γένεια , καλὰ δέ μευ ἁ μία κώρα , ὡς παρ’ ἐμὶν κέκριται , κατεφαίνετο , τῶν δέ τ’ ὀδόντων λευκοτέραν αὐγὰν Παρίας ὑπέφαινε λίθοιο . 
ὡς μὴ βασκανθῶ δέ , τρὶς εἰς ἐμὸν ἔπτυσα κόλπον · 
ταῦτα γὰρ ἁ γραία με Κοτυταρὶς ἐξεδίδαξε . 
[ἃ πρᾶν ἀμάντεσσι παρ’ (Ιπποκίωνι ποταύλει.] 
Τόσσ’ εἰπὼν τὸν Δάφνιν ὁ Δαμοίτας ἐφίλησε , χὡ μὲν τῷ σύριγγ’ , ὁ δὲ τῷ καλὸν αὐλὸν ἔδωκεν . 
αὔλει Δαμοίτας , σύρισδε δὲ Δάφνις ὁ βούτας , ὠρχεῦντ’ ἐν μαλακᾷ ταὶ πόρτιες αὐτίκα ποίᾳ . 
νίκη μὰν οὐδάλλος , ἀνήσσατοι δ’ ἐγένοντο . 
Θαλύσια 
=)Ης χρόνος ἁνίκ’ ἐγώ τε καὶ Εὔκριτος ἐς τὸν (/Αλεντα εἵρπομες ἐκ πόλιος , σὺν καὶ τρίτος ἁμὶν )Αμύντας · 
τᾷ Δηοῖ γὰρ ἔτευχε θαλύσια καὶ Φρασίδαμος κἀντιγένης , δύο τέκνα Λυκωπέος , εἴ τί περ ἐσθλὸν χᾳῶν τῶν ἐπάνωθεν , ἀπὸ Κλυτίας τε καὶ αὐτῶ 
Χάλκωνος , Βούριναν ὃς ἐκ ποδὸς ἄνυσε κράναν εὖ ἐνερεισάμενος πέτρᾳ γόνυ · ταὶ δὲ παρ’ αὐτὰν αἴγειροι πτελέαι τε ἐύσκιον ἄλσος ὕφαινον , χλωροῖσιν πετάλοισι κατηρεφέες κομόωσαι . 
κοὔπω τὰν μεσάταν ὁδὸν ἄνυμες , οὐδὲ τὸ σᾶμα ἁμὶν τὸ Βρασίλα κατεφαίνετο , καὶ τὸν ὁδίταν ἐσθλὸν σὺν Μοίσαισι Κυδωνικὸν εὕρομες ἄνδρα , οὔνομα μὲν Λυκίδαν , ἦς δ’ αἰπόλος , οὐδέ κέ τίς νιν ἠγνοίησεν ἰδών , ἐπεὶ αἰπόλῳ ἔξοχ’ ἐῴκει . 
ἐκ μὲν γὰρ λασίοιο δασύτριχος εἶχε τράγοιο κνακὸν δέρμ’ ὤμοισι νέας ταμίσοιο ποτόσδον , ἀμφὶ δέ οἱ στήθεσσι γέρων ἐσφίγγετο πέπλος ζωστῆρι πλακερῷ , ῥοικὰν δ’ ἔχεν ἀγριελαίω δεξιτερᾷ κορύναν . 
καί μ’ ἀτρέμας εἶπε σεσαρὼς ὄμματι μειδιόωντι , γέλως δέ οἱ εἴχετο χείλευς · 
"Σιμιχίδα , πᾷ δὴ τὸ μεσαμέριον πόδας ἕλκεις , ἁνίκα δὴ καὶ σαῦρος ἐν αἱμασιαῖσι καθεύδει , οὐδ’ ἐπιτυμβίδιαι κορυδαλλίδες ἠλαίνοντι ; 
ἦ μετὰ δαῖτα κλητὸς ἐπείγεαι ; 
ἤ τινος ἀστῶν λανὸν ἔπι θρώσκεις ; 
ὥς τοι ποσὶ νισσομένοιο πᾶσα λίθος πταίοισα ποτ’ ἀρβυλίδεσσιν ἀείδει." τὸν δ’ ἐγὼ ἀμείφθην · "Λυκίδα φίλε , φαντί τυ πάντες συριγκτὰν ἔμεναι μέγ’ ὑπείροχον ἔν τε νομεῦσιν ἔν τ’ ἀμητήρεσσι . 
τὸ δὴ μάλα θυμὸν ἰαίνει ἁμέτερον · καί τοι κατ’ ἐμὸν νόον ἰσοφαρίζειν ἔλπομαι . 
ἁ δ’ ὁδὸς ἅδε θαλυσιάς · ἦ γὰρ ἑταῖροι ἀνέρες εὐπέπλῳ Δαμάτερι δαῖτα τελεῦντι ὄλβω ἀπαρχόμενοι · μάλα γάρ σφισι πίονι μέτρῳ ἁ δαίμων εὔκριθον ἀνεπλήρωσεν ἀλωάν . 
ἀλλ’ ἄγε δή‐‐ξυνὰ γὰρ ὁδός , ξυνὰ δὲ καὶ ἀώς‐‐ βουκολιασδώμεσθα · τάχ’ ὥτερος ἄλλον ὀνασεῖ . 
καὶ γὰρ ἐγὼ Μοισᾶν καπυρὸν στόμα , κἠμὲ λέγοντι πάντες ἀοιδὸν ἄριστον · ἐγὼ δέ τις οὐ ταχυπειθής , οὐ Δᾶν · οὐ γάρ πω κατ’ ἐμὸν νόον οὔτε τὸν ἐσθλὸν 
Σικελίδαν νίκημι τὸν ἐκ Σάμω οὔτε Φιλητᾶν ἀείδων , βάτραχος δὲ ποτ’ ἀκρίδας ὥς τις ἐρίσδω." ὣς ἐφάμαν ἐπίταδες · ὁ δ’ αἰπόλος ἁδὺ γελάσσας , 
"τάν τοι" ἔφα "κορύναν δωρύττομαι , οὕνεκεν ἐσσὶ πᾶν ἐπ’ ἀλαθείᾳ πεπλασμένον ἐκ Διὸς ἔρνος . 
ὥς μοι καὶ τέκτων μέγ’ ἀπέχθεται , ὅστις ἐρευνῇ ἶσον ὄρευς κορυφᾷ τελέσαι δόμον εὐρυμέδοντος , καὶ Μοισᾶν ὄρνιχες , ὅσοι ποτὶ Χῖον ἀοιδὸν ἀντία κοκκύζοντες ἐτώσια μοχθίζοντι . 
ἀλλ’ ἄγε βουκολικᾶς ταχέως ἀρχώμεθ’ ἀοιδᾶς , 
Σιμιχίδα · κἠγὼ μέν‐‐ὅρη φίλος , εἴ τοι ἀρέσκει τοῦθ’ ὅ τι πρᾶν ἐν ὄρει τὸ μελύδριον ἐξεπόνασα." 
Λυκίδας 
)/Εσσεται )Αγεάνακτι καλὸς πλόος ἐς Μυτιλήναν , χὥταν ἐφ’ ἑσπερίοις ἐρίφοις νότος ὑγρὰ διώκῃ κύματα , χὡρίων ὅτ’ ἐπ’ ὠκεανῷ πόδας ἴσχῃ , αἴκεν τὸν Λυκίδαν ὀπτεύμενον ἐξ )Αφροδίτας ῥύσηται · θερμὸς γὰρ ἔρως αὐτῶ με καταίθει . 
χἁλκυόνες στορεσεῦντι τὰ κύματα τάν τε θάλασσαν τόν τε νότον τόν τ’ εὖρον , ὃς ἔσχατα φυκία κινεῖ · 
ἁλκυόνες , γλαυκαῖς Νηρηίσι ταί τε μάλιστα ὀρνίχων ἐφίλαθεν , ὅσαις τέ περ ἐξ ἁλὸς ἄγρα . 
)Αγεάνακτι πλόον διζημένῳ ἐς Μυτιλήναν ὥρια πάντα γένοιτο , καὶ εὔπλοξν ὅρμον ἵκοιτο . 
κἠγὼ τῆνο κατ’ ἆμαρ ἀνήτινον ἢ ῥοδόεντα ἢ καὶ λευκοΐων στέφανον περὶ κρατὶ φυλάσσων τὸν Πτελεατικὸν οἶνον ἀπὸ κρατῆρος ἀφυξῶ πὰρ πυρὶ κεκλιμένος , κύαμον δέ τις ἐν πυρὶ φρυξεῖ . 
χἁ στιβὰς ἐσσεῖται πεπυκασμένα ἕστ’ ἐπὶ πᾶχυν κνύζᾳ τ’ ἀσφοδέλῳ τε πολυγνάμπτῳ τε σελίνῳ . 
καὶ πίομαι μαλακῶς μεμνημένος )Αγεάνακτος αὐταῖσιν κυλίκεσσι καὶ ἐς τρύγα χεῖλος ἐρείδων . 
αὐλησεῦντι δέ μοι δύο ποιμένες , εἷς μὲν )Αχαρνεύς , εἷς δὲ Λυκωπίτας · ὁ δὲ Τίτυρος ἐγγύθεν ᾀσεῖ , ὥς ποκα τᾶς Ξενέας ἠράσσατο Δάφνις ὁ βούτας , χὡς ὄρος ἀμφ’ ἐπονεῖτο , καὶ ὡς δρύες αὐτὸν ἐθρήνευν , 
(Ιμέρα αἵτε φύοντι παρ’ ὄχθῃσιν ποταμοῖο , εὖτε χιὼν ὥς τις κατετάκετο μακρὸν ὑφ’ Αἷμον ἢ )/Αθω ἢ (Ροδόπαν ἢ Καύκασον ἐσχατόωντα . 
ᾀσεῖ δ’ ὥς ποκ’ ἔδεκτο τὸν αἰπόλον εὐρέα λάρναξ ζωὸν ἐόντα κακαῖσιν ἀτασθαλίαισιν ἄνακτος , ὥς τέ νιν αἱ σιμαὶ λειμωνόθε φέρβον ἰοῖσαι κέδρον ἐς ἁδεῖαν μαλακοῖς ἄνθεσσι μέλισσαι , οὕνεκά οἱ γλυκὺ Μοῖσα κατὰ στόματος χέε νέκταρ . 
ὦ μακαριστὲ Κομάτα , τύ θην τάδε τερπνὰ πεπόνθεις , καὶ τὺ κατεκλᾴσθης ἐς λάρνακα , καὶ τὺ μελισσᾶν κηρία φερβόμενος ἔτος ὥριον ἐξεπόνασας . 
αἴθ’ ἐπ’ ἐμεῦ ζωοῖς ἐναρίθμιος ὤφελες εἶμεν , ὥς τοι ἐγὼν ἐνόμευον ἀν’ ὤρεα τὰς καλὰς αἶγας φωνᾶς εἰσαΐων , τὺ δ’ ὑπὸ δρυσὶν ἢ ὑπὸ πεύκαις ἁδὺ μελισδόμενος κατεκέκλισο θεῖε Κομάτα . 
Χὡ μὲν τόσσ’ εἰπὼν ἀπεπαύσατο · τὸν δὲ μετ’ αὖθις κἠγὼ τοῖ’ ἐφάμαν · "Λυκίδα φίλε , πολλὰ μὲν ἄλλα 
Νύμφαι κἠμὲ δίδαξαν ἀν’ ὤρεα βουκολέοντα ἐσθλά , τά που καὶ Ζηνὸς ἐπὶ θρόνον ἄγαγε φάμα · 
ἀλλὰ τόγ’ ἐκ πάντων μέγ’ ὑπείροχον , ᾧ τυ γεραίρειν ἀρξεῦμ’ · ἀλλ’ ὑπάκουσον , ἐπεὶ φίλος ἔπλεο Μοίσαις.’ 
Σιμιχίδας 
Σιμιχίδᾳ μὲν )/Ερωτες ἐπέπταρον · ἦ γὰρ ὁ δειλὸς τόσσον ἐρᾷ Μυρτοῦς , ὅσον εἴαρος αἶγες ἐρᾶντι . 
ὥρατος δ’ ὁ τὰ πάντα φιλαίτατος ἀνέρι τήνῳ παιδὸς ὑπὸ σπλάγχνοισιν ἔχει πόθον . 
οἶδεν )/Αριστις , ἐσθλὸς ἀνήρ , μέγ’ ἄριστος , ὃν οὐδέ κεν αὐτὸς ἀείδειν 
Φοῖβος σὺν φόρμιγγι παρὰ τριπόδεσσι μεγαίροι , ὡς ἐκ παιδὸς )/Αρατος ὑπ’ ὀστέον αἴθετ’ ἔρωτι . 
τόν μοι Πάν , (Ομόλας ἐρατὸν πέδον ὅστε λέλογχας , ἄκλητον κείνοιο φίλας ἐς χεῖρας ἐρείσαις , εἴτ’ ἐστ’ ἆρα Φιλῖνος ὁ μαλθακὸς εἴτέ τις ἄλλος . 
κἢν μὲν ταῦτ’ ἔρδῃς ὦ Πὰν φίλε , μή τί τυ παῖδες 
)Αρκαδικοὶ σκίλλαισιν ὑπὸ πλευράς τε καὶ ὤμους τανίκα μαστίσδοιεν , ὅτε κρέα τυτθὰ παρείη · 
εἰ δ’ ἄλλως νεύσαις , κατὰ μὲν χρόα πάντ’ ὀνύχεσσι δακνόμενος κνάσαιο καὶ ἐν κνίδαισι καθεύδοις , εἴης δ’ )Ηδωνῶν μὲν ἐν ὤρεσι χείματι μέσσῳ 
(/Εβρον πὰρ ποταμὸν τετραμμένος ἐγγύθεν ἄρκτω , ἐν δὲ θέρει πυμάτοισι παρ’ Αἰθιόπεσσι νομεύοις πέτρᾳ ὕπο Βλεμύων , ὅθεν οὐκέτι Νεῖλος ὁρατός . 
ὔμμες δ’ (Υετίδος καὶ Βυβλίδος ἁδὺ λιπόντες νᾶμα καὶ Οἰκεῦντα , ξανθᾶς ἕδος αἰπὺ Διώνας , ὦ μάλοισιν )/Ερωτες ἐρευθομένοισιν ὁμοῖοι , βάλλετέ μοι τόξοισι τὸν ἱμερόεντα Φιλῖνον , βάλλετ’ , ἐπεὶ τὸν ξεῖνον ὁ δύσμορος οὐκ ἐλεεῖ μευ . 
καὶ δὴ μὰν ἀπίοιο πεπαίτερος , αἱ δὲ γυναῖκες 
"αἰαῖ" φαντὶ "Φιλῖνε , τό τοι καλὸν ἄνθος ἀπορρεῖ." μηκέτι τοι φρουρέωμες ἐπὶ προθύροισιν )/Αρατε , μηδὲ πόδας τρίβωμες · ὁ δ’ ὄρθριος ἄλλον ἀλέκτωρ κοκκύζων νάρκαισιν ἀνιαραῖσι διδοίη , εἷς δ’ ἀπὸ τᾶσδε φέριστε Μόλων ἄγχοιτο παλαίστρας , ἄμμιν δ’ ἁσυχία τε μέλοι γραία τε παρείη , ἅτις ἐπιφθύζοισα τὰ μὴ καλὰ νόσφιν ἐρύκοι . 
Τόσσ’ ἐφάμαν · ὁ δέ μοι τὸ λαγωβόλον , ἁδὺ γελάσσας ὡς πάρος , ἐκ Μοισᾶν ξεινήιον ὤπασεν εἶμεν . 
χὡ μὲν ἀποκλίνας ἐπ’ ἀριστερὰ τὰν ἐπὶ Πύξας εἷρφ’ ὁδόν , αὐτὰρ ἐγώ τε καὶ Εὔκριτος ἐς Φρασιδάυω στραφθέντες χὡ καλὸς )Αμύντιχος ἔν τε βαθείαις ἁδείας σχοίνοιο χαμευνίσιν ἐκλίνθημες ἔν τε νεοτμάτοισι γεγαθότες οἰναρέοισι . 
πολλαὶ δ’ ἁμὶν ὕπερθε κατὰ κρατὸς δονέοντο αἴγειροι πτελέαι τε · τὸ δ’ ἐγγύθεν ἱερὸν ὕδωρ 
Νυμφᾶν ἐξ ἄντροιο κατειβόμενον κελάρυζε . 
τοὶ δὲ ποτὶ σκιαραῖς ὀροδαμνίσιν αἰθαλίωνες τέττιγες λαλαγεῦντες ἔχον πόνον · ἁ δ’ ὀλολυγὼν τηλόθεν ἐν πυκιναῖσι βάτων τρύζεσκεν ἀκάνθαις . 
ἄειδον κόρυδοι καὶ ἀκανθίδες , ἔστενε τρυγών , πωτῶντο ξουθαὶ περὶ πίδακας ἀμφὶ μέλισσαι . 
πάντ’ ὦσδεν θέρεος μάλα πίονος , ὦσδε δ’ ὀπώρας . 
ὄχναι μὲν πὰρ ποσσί , παρὰ πλευραῖσι δὲ μᾶλα δαψιλέως ἁμῖν ἐκυλίνδετο · τοὶ δ’ ἐκέχυντο ὄρπακες βραβίλοισι καταβρίθοντες ἔραζε · 
τετράενες δὲ πίθων ἀπελύετο κρατὸς ἄλειφαρ . 
Νύμφαι Κασταλίδες Παρνάσιον αἶπος ἔχοισαι , ἆρά γέ πᾳ τοιόνδε Φόλω κατὰ λάινον ἄντρον κρατῆρ’ (Ηρακλῆι γέρων ἐστήσατο Χείρων ; 
ἆρά γέ πᾳ τῆνον τὸν ποιμένα τὸν ποτ’ )Ανάπῳ , τὸν κρατερὸν Πολύφαμον , ὃς ὤρεσι νᾶας ἔβαλλε , τοῖον νέκταρ ἔπεισε κατ’ αὐλία ποσσὶ χορεῦσαι , οἷον δὴ τόκα πῶμα διεκρανάσατε Νύμφαι βωμῷ πὰρ Δάματρος ἀλῳάδος ; 
ἇς ἐπὶ σωρῷ αὖθις ἐγὼ πάξαιμι μέγα πτύον , ἁ δὲ γελάσσαι δράγματα καὶ μάκωνας ἐν ἀμφοτέραισιν ἔχοισα . 
Βουκολιασταὶ Δάφνις καὶ Μενάλκας 
Δάφνιδι τῷ χαρίεντι συνήντετο βουκολέοντι μᾶλα νέμων , ὡς φαντί , κατ’ ὤρεα μακρὰ Μενάλκας . 
ἄμφω τώγ’ ἤστην πυρροτρίχω , ἄμφω ἀνάβω , ἄμφω συρίσδεν δεδαημένω , ἄμφω ἀείδεν . 
πρᾶτος δ’ ὦν ποτὶ Δάφνιν ἰδὼν ἀγόρευε Μενάλκας · 
"μυκητᾶν ἐπίουρε βοῶν Δάφνι , λῇς μοι ἀεῖσαι ; 
φαμί τυ νικασεῖν , ὅσσον θέλω αὐτὸς ἀείδων." τὸν δ’ ἄρα χὡ Δάφνις τοιῷδ’ ἀπαμείβετο μύθῳ · 
"ποιμὴν εἰροπόκων ὀίων συριγκτὰ Μενάλκα , οὔποτε νικασεῖς μ’ , οὐδ’ εἴ τι πάθοις τύγ’ ἀείδων." 
Μενάλκας χρῄσδεις ὧν ἐσιδεῖν ; 
χρῄσδεις καταθεῖναι ἄεθλον ; 
Δάφνις χρῄσδω τοῦτ’ ἐσιδεῖν , χρῄσδω καταθεῖναι ἄεθλον . 
Μενάλκας καὶ τίνα θησεύμεσθ’ , ὅτις ἁμῖν ἄρκιος εἴη ; 
Δάφνις μόσχον ἐγὼ θησῶ · τὺ δὲ θὲς ἰσομάτορα ἀμνόν . 
Μενάλκας οὐ θησῶ ποκα ἀμνόν , ἐπεὶ χαλεπὸς ὁ πατήρ μευ χἁ μάτηρ , τὰ δὲ μᾶλα ποθέσπερα πάντ’ ἀριθμεῦντι . 
Δάφνις ἀλλὰ τί μὰν θησεῖς ; 
τί δὲ τὸ πλέον ἑξεῖ ὁ νικῶν ; 
Μενάλκας σύριγγ’ ἃν ἐπόησα καλὰν ἐγὼ ἐννεάφωνον , λευκὸν κηρὸν ἔχοισαν , ἴσον κάτω , ἶσον ἄνωθεν , ταύταν κατθείην , τὰ δὲ τῶ πατρὸς οὐ καταθησῶ . 
Δάφνις ἦ μάν τοι κἠγὼ σύριγγ’ ἔχω ἐννεάφωνον . 
λευκὸν κηρὸν ἔχοισαν , ἴσον κάτω , ἶσον ἄνωθεν . 
πρώαν νιν συνέπαξ’ · ἔτι καὶ τὸν δάκτυλον ἀλγέω τοῦτον , ἐπεὶ κάλαμός με διασχισθεὶς διέτμαξεν . 
Μενάλκας ἀλλὰ τίς ἄμμε κρινεῖ ; 
τίς ἐπάκοος ἔσσεται ἁμέων ; 
Δάφνις τῆνον πῶς ἐνταῦθα τὸν αἰπόλον ἢν καλέσωμες ; 
ᾧ ποτὶ ταῖς ἐρίφοις ὁ κύων ὁ φάλαρος ὑλακτεῖ . 
Χοἱ μὲν παῖδες ἄυσαν , ὁ δ’ αἰπόλος ἦνθ’ ἐπακοῦσαι . 
χοἱ μὲν παῖδες ἄειδον , ὁ δ’ αἰπόλος ἤθελε κρίνειν . 
πρᾶτος δ’ ὦν ἄειδε λαχὼν ἰυκτὰ Μενάλκας , εἶτα δ’ ἀμοιβαίαν ὑπελάμβανε Δάφνις ἀοιδάν . 
[βουκολικάν · οὕτω δὲ Μενάλκας ἄρξατο πρᾶτος.] 
Μενάλκας 
)/Αγκεα καὶ ποταμοί , θεῖον γένος , αἴ τι Μενάλκας πήποχ’ ὁ συριγκτὰς προσφιλὲς ᾆσε μέλος , βόσκοιτ’ ἐκ ψυχᾶς τὰς ἀμνάδας · ἢν δέ ποκ’ ἔνθῃ 
Δάφνις ἔχων δαμάλας , μηδὲν ἔλασσον ἔχοι . 
Δάφνις κρᾶναι καὶ βοτάναι , γλυκερὸν φυτόν , αἴπερ ὁμοῖον μουσίσδει Δάφνις ταῖσιν ἀηδονίσι , τοῦτο τὸ βουκόλιον πιαίνετε · κἤν τι Μενάλκας τεῖδ’ ἀγάγῃ , χαίρων ἄφθονα πάντα νέμοι . 
Μενάλκας ἔνθ’ ὄις , ἔνθ’ αἶγες διδυματόκοι , ἔνθα μέλισσαι σμήνεα πληροῦσιν , καὶ δρύες ὑψίτεραι , ἔνθ’ ὁ καλὸς Μίλων βαίνει ποσίν · αἰ δ’ ἂν ἀφέρπῃ , χὡ ποιμὴν ξηρὸς τηνόθι χαἱ βοτάναι . 
Δάφνις παντᾷ ἔαρ , παντᾷ δὲ νομοί , παντᾷ δὲ γάλακτος οὔθατα πλήθουσιν , καὶ τὰ νέα τρέφεται , ἐνθ’ ἁ καλὰ παῖς ἐπινίσσεται · αἰ δ’ ἂν ἀφέρπῃ , χὡ τὰς βῶς βόσκὡν χαἱ βόες αὐότεραι . 
Μενάλκας ὦ τράγε , τᾶν λευκᾶν αἰγῶν ἄνερ , ὧ βάθος ὕλας μυρίον , (ὦ σιμαὶ δεῦτ’ ἐφ’ ὕδωρ ἔριφοι · ) ἐν τήνῳ γὰρ τῆνος · ἴθ’ ὦ κόλε καὶ λέγε · Μίλων , ὁ Πρωτεὺς φώκας καὶ θεὸς ὢν ἔνεμε . 
Δάφνις μή μοι γᾶν Πέλοπος , μή μοι χρύσεια τάλαντα εἴη ἔχειν , μηδὲ πρόσθε θέειν ἀνέμων · 
ἀλλ’ ὑπὸ τᾷ πέτρᾳ τᾷδ’ ᾄσομαι , ἀγκὰς ἔχων τυ , σύννομα μᾶλ’ ἐσορῶν , τὰν Σικελὰν ἐς ἅλα . 
Δάφνις δένδρεσι μὲν χειμὼν φοβερὸν κακόν , ὕδασι δ’ αὐχμός , ὄρνισιν δ’ ὕσπλαγξ , ἀγροτέροις δὲ λίνα , ἀνδρὶ δὲ παρθενικᾶς ἁπαλᾶς πόθος . 
ὦ πάτερ ὦ Ζεῦ , οὐ μόνος ἠράσθην · καὶ τὺ γυναικοφίλας . 
Ταῦτα μὲν ὦν δῑ ἀμοιβαίων οἱ παῖδες ἄεισαν · 
τὰν πυμάταν δ’ ᾠδὰν οὑτῶς ἐξᾶρχε Μενάλκας . 
Φεἰδευ τᾶν ἐρίφων , φείδευ λύκε τᾶν τοκάδων μευ , μηδ’ ἀδίκει μ’ , ὅτι μικκὸς ἐὼν πολλαῖσιν ὁμαρτέω . 
ὦ Λάμπουρε κύον , οὕτω βαθὺς ὕπνος ἔχει τυ ; 
οὐ χρὴ κοιμᾶσθαι βαθέως σὺν παιδὶ νέμοντα . 
ταὶ δ’ ὄιες , μηδ’ ὔμμες ὀκνεῖθ’ ἁπαλᾶς κορέσασθαι ποίας · οὔτι καμεῖσθ’ , ὅκκ’ αὖ πάλιν ἅδε φύηται . 
σίττα νέμεσθε νέμεσθε , τὰ δ’ οὔθατα πλήσατε πᾶσαι , ὡς τὸ μὲν ὥρνες ἔχωντι , τὸ δ’ ἐς ταλάρως ἀποθῶμαι . 
Δεύτερος αὖ Δάφνις λιγυρῶς ἀνεβάλλετ’ ἀείδειν · 
Κἠμὲ γὰρ ἐκ τὤντρω σύνοφρυς κόρα ἐχθὲς ἰδοῖσα τὰς δαμάλας παρελᾶντα καλὸν καλὸν ἦμεν ἔφασκεν · 
οὐ μὰν οὐδὲ λόγον ἐκρίθην ἄπο , τὤμπικρον αὐτᾷ , ἀλλὰ κάτω βλέψας τὰν ἁμετέραν ὁδὸν εἷρπον . 
ἁδεῖ’ ἁ φωνὰ τᾶς πόρτιος , ἁδὺ τὸ πνεῦμα · 
[ἁδὺ δὲ χὡ μόσχος γαρύεται , ἁδὺ δὲ χἁ βῶς · ] ἁδὺ δὲ τῶ θέρεος παρ’ ὕδωρ ῥέον αἰθριοκοιτεῖν . 
τᾷ δρυῒ ταὶ βάλανοι κόσμος , τᾷ μαλίδι μᾶλα , τᾷ βοῒ δ’ ἁ μόσχος , τῷ βουκόλῳ αἱ βόες αὐταί . 
(\Ως οἱ παῖδες ἄεισαν , ὁ δ’ αἰπόλος ὧδ’ ἀγόρευεν · 
ἁδύ τι τὸ στόμα τευ καὶ ἐφίμερος ὦ Δάφνι φωνά . 
κρέσσον μελπομένω τευ ἀκουέμεν ἢ μέλι λείχειν . 
λάζεο τὰς σύριγγας · ἐνίκασας γὰρ ἀείδων . 
αἰ δέ τι λῇς με καὶ αὐτὸν ἅμ’ αἰπολέοντα διδάξαι , τήναν τὰν μιτύλαν δωσῶ τὰ δίδακτρά τοι αἶγα , ἅτις ὑπὲρ κεφαλᾶς αἰεὶ τὸν ἀμολγέα πληροῖ . 
(Ως μὲν ὁ παῖς ἐχάρη καὶ ἀνάλατο καὶ πλατάγησε νικάσας , οὑτῶς ἐπὶ ματέρι νεβρὸς ἅλοιτο . 
ὡς δὲ κατεσμύχθη καὶ ἀνετράπετο φρένα λύπᾳ ὥτερος , οὕτω καὶ νύμφα γαμεθεῖσ’ ἀκάχοιτο . 
κἠκ τούτω πρᾶτος παρὰ ποιμέσι Δάφνις ἔγεντο , καὶ Νύμφαν ἄκρηβος ἐὼν ἔτι Ναΐδα γᾶμεν . 
Βουκολιασταὶ Δάφνις καὶ Μενάλκας 
[Βουκολιάζεο Δάφνι , τὺ δ’ ᾠδᾶς ἄρχεο πρᾶτος , ᾠδᾶς ἄρχεο Δάφνι , συναψάσθω δὲ Μενάλκας , μόσχως βουσὶν ὑφέντες , ὑπὸ στείραισι δὲ ταύρως . 
χοἱ μὲν ἁμᾷ βόσκοιντο καὶ ἐν φύλλοισι πλανῷντο μηδὲν ἀτιμαγελεῦντες · ἐμὶν δὲ τὺ βουκολιάζευ ἐκτόθεν , ἄλλωθεν δὲ ποτικρίνοιτο Μενάλκας.] 
Δάφνις 
(Αδὺ μὲν ἁ μόσχος γαρύεται , ἁδὺ δὲ χἁ βοῦς , ἁδὺ δὲ χἁ σῦριγξ χὡ βουκόλος , ἁδὺ δὲ κἠγών . 
ἔστι δέ μοι παρ’ ὕδωρ ψυχρὸν στιβάς , ἐν δὲ νένασται λευκᾶν ἐκ δαμαλᾶν καλὰ δέρματα , τάς μοι ἁπάσας λὶψ κόμαρον τρωγοίσας ἀπὸ σκοπιᾶς ἐτίναξε . 
τῶ δὲ θέρευς φρύγοντος ἐγὼ τόσσον μελεδαίνω , ὅσσον ἐρῶντε πατρὸς μύθων καὶ ματρὸς ἀκούειν . 
Οὑτῶς Δάφνις ἄεισεν ἐμίν , οὑτῶς δὲ Μενάλκας . 
Μενάλκας 
Αἴτνα μᾶτερ ἐμά , κἠγὼ καλὸν ἄντρον ἐνοικέω κοίλαις ἐν πέτραισιν · ἔχω δέ τοι ὅσσ’ ἐν ὀνείρῳ φαίνονται , πολλὰς μὲν ὄις , πολλὰς δὲ χιμαίρας , ὧν μοι πρὸς κεφαλᾷ καὶ πρὸς ποσὶ κώεα κεῖται . 
ἐν πυρὶ δὲ δρυίνῳ χόρια ζεῖ , ἐν πυρὶ δ’ αὖαι φαγοὶ χειμαίνοντος · ἔχω δέ τοι οὐδ’ ὅσον ὤραν χείματος ἢ νωδὸς καρύων ἀμύλοιο παρόντος . 
Τοῖς μὲν ἐπεπλατάγησα καὶ αὐτίκα δῶρον ἔδωκα , 
Δάφνιδι μὲν κορύναν , τάν μοι πατρὸς ἔτρεφεν ἀγρός , αὐτοφυῆ , τὰν οὐδ’ ἂν ἴσως μωμάσατο τέκτων , τήνῳ δὲ στρόμβω καλὸν ὄστρακον , ὧ κρέας αὐτὸς σιτήθην πέτραισιν ἐν )Ικαρίαισι δοκεύσας , πέντε ταμὼν πέντ’ οὖσιν · ὁ δ’ ἐγκαναχήσατο κόχλῳ . 
Βουκολικαὶ Μοῖσαι μάλα χαίρετε , φαίνετε δ’ ᾠδάς , τάς ποκ’ ἐγὼ τήνοισι παρὼν ἄεισα νομεῦσι , μηκέτ’ ἐπὶ γλώσσας ἄκρας ὀλοφυγγόνα φύσω . 
τέττιξ μὲν τέττιγι φίλος , μύρμακι δὲ μύρμαξ , ἴρηκες δ’ ἴρηξιν , ἐμὶν δέ τε μοῖσα καὶ ᾠδά . 
τᾶς μοι πᾶς εἴη πλεῖος δόμος . 
οὔτε γὰρ ὕπνος οὔτ’ ἔαρ ἐξαπίνας γλυκερώτερον , οὔτε μελίσσαις ἄνθεα · τόσσον ἐμὶν Μοῖσαι φίλαι . 
οὓς μὲν ὁρεῦντι γαθεῦσαι , τοὺς δ’ οὔτι ποτῷ δαλήσατο Κίρκη . 
Ἐργατίναι ἢ Θερισταί 
Μίλων 
)Εργατίνα βουκαῖε , τί νῦν ᾦζυρὲ πεπόνθεις ; 
οὔθ’ ἑὸν ὄγμον ἄγειν ὀρθὸν δύνᾳ , ὡς τὸ πρὶν ἆγες , οὔθ’ ἅμα λᾳοτομεῖς τῷ πλατίον , ἀλλ’ ἀπολείπῃ ὥσπερ ὄις ποίμνας , ἇς τὸν πόδα κάκτος ἔτυψε . 
ποῖός τις δείλαν τυ καὶ ἐκ μέσω ἄματος ἐσσῇ , ὃς νῦν ἀρχόμενος τᾶς αὔλακος οὐκ ἀποτρώγεις ; 
Βάττος 
Μίλων ὀψαμάτα , πέτρας ἀπόκομμ’ ἀτεράμνω , οὐδαμά τοι συνέβα ποθέσαι τινὰ τῶν ἀπεόντων ; 
Μίλων οὐδαμά . 
τίς δὲ πόθος τῶν ἔκτοθεν ἐργάτᾳ ἀνδρί ; 
Βάττος οὐδαμά νυν συνέβα τοι ἀγρυπνῆσαι δῑ ἔρωτα ; 
Μίλων μηδέ γε συμβαίη · χαλεπὸν χορίω κύνα γεῦσαι . 
Βάττος ἀλλ’ ἐγὼ ὦ Μίλων ἔραμαι σχεδὸν ἑνδεκαταῖος . 
Μίλων ἐκ πίθω ἀντλεῖς δῆλον · ἐγὼ δ’ ἔχω οὐδ’ ἅλις ὄξος . 
Βάττος τοιγάρτοι πρὸ θυρᾶν μοι ἀπὸ σπόρω ἄσκαλα πάντα . 
Μίλων τίς δέ τυ τᾶν παίδων λυμαίνεται ; 
Βάττος ἁ Πολυβώτα , ἃ πρᾶν ἀμάντεσσι παρ’ (Ιπποκίωνι ποταύλει . 
Μίλων εὗρε θεὸς τὸν ἀλιτρόν · ἔχεις πάλαι ὧν ἐπεθύμεις . 
μάντίς τοι τὰν νύκτα χροϊξεῖθ’ ἁ καλαμαία . 
Βάττος μωμᾶσθαί μ’ ἄρχῃ τύ · τυφλὸς δ’ οὐκ αὐτὸς ὁ Πλοῦτος , ἀλλὰ καὶ ὡφρόντιστος )/Ερως . 
μὴ δὴ μέγα μυθεῦ . 
Μίλων οὐ μέγα μυθεῦμαι · τὺ μόνον κατάβαλλε τὸ λᾷον , καί τι κόρας φιλικὸν μέλος ἀμβάλευ . 
ἅδιον οὑτῶς ἐργαξῇ · καὶ μὰν πρότερόν ποκα μουσικὸς ἦσθα . 
Βάττος 
Μοῖσαι Πιερίδες , συναείσατε τὰν ῥαδινάν μοι παῖδ’ · ὧν γάρ χ’ ἅψησθε θεαί , καλὰ πάντα ποεῖτε . 
Βομβύκα χαρίεσσα , Σύραν καλέοντί τυ πάντες , ἰσχνὰν ἁλιόκαυστον , ἐγὼ δὲ μόνος μελίχλωρον . 
καὶ τὸ ἴον μέλαν ἐστὶ καὶ ἁ γραπτὰ ὑάκινθος , ἀλλ’ ἔμπας ἐν τοῖς στεφάνοις τὰ πρᾶτα λέγονται . 
ἁ αἲξ τὰν κύτισον , ὁ λύκος τὰν αἶγα διώκει , ἁ γέρανος τὤροτρον , ἐγὼ δ’ ἐπὶ τὶν μεμάνημαι . 
αἴθέ μοι ἦς , ὅσσα Κροῖσόν ποκα φαντὶ πεπᾶσθαι , χρύσεοι ἀμφότεροί κ’ ἀνεκείμεθα τᾷ )Αφροδίτᾳ , τὼς αὐλὼς μὲν ἔχοισα καὶ ἢ ῥόδον ἢ μᾶλον τύ , σχῆμα δ’ ἐγὼ καὶ καινὰς ἐπ’ ἀμφοτέροισιν ἀμύκλας . 
Βομβύκα χαρίεσσ’ , οἱ μὲν πόδες ἀστράγαλοί τευς , ἁ φωνὰ δὲ τρύχνος · τὸν μὰν τρόπον οὐκ ἔχω εἰπεῖν . 
Μίλων 
=)Η καλὰς ἄμμι ποέων ἐλελήθει βοῦκος ἀοιδάς . 
ὡς εὖ τὰν ἰδέαν τᾶς ἁρμονίας ἐμέτρησεν . 
ὤμοι τῶ πώγωνος , ὃν ἀλιθίως ἀνέφυσα . 
θᾶσαι δὴ καὶ ταῦτα τὰ τῶ θείω Λιτυέρσα . 
Δάματερ πολύκαρπε πολύσταχυ , τοῦτο τὸ λᾷον εὔεργόν τ’ εἴη καὶ κάρπιμον ὅττι μάλιστα . 
Σφίγγετ’ ἀμαλλοδέται τὰ δράγματα , μὴ παριών τις εἴποι · "σύκινοι ἄνδρες , ἀπώλετο χοὗτος ὁ μισθός." 
)Ες βορέην ἄνεμον τᾶς κόρθυος ἁ τομὰ ὔμμιν ἢ ζέφυρον βλεπέτω · πιαίνεται ὁ στάχυς οὑτῶς . 
Σῖτον ἀλοιῶντας φεύγειν τὸ μεσαμβρινὸν ὕπνον · 
ἐκ καλάμας ἄχυρον τελέθει τημόσδε μάλιστα . 
ἄρχεσθαι δ’ ἀμῶντας ἐγειρομένω κορυδαλλῶ , καὶ λήγειν εὕδοντος , ἐλινῦσαι δὲ τὸ καῦμα . 
Εὐκτὸς ὁ τῶ βατράχω παῖδες βίος · οὐ μελεδαίνει τὸν προπιεῖν ἐγχεῦντα · πάρεστι γὰρ ἄφθονον αὐτῷ . 
Κάλλιον ὦπιμελητὰ φιλάργυρε τὸν φακὸν ἕψειν · 
μή τι τάμῃς τὰν χεῖρα καταπρίων τὸ κύμινον . 
Ταῦτα χρὴ μοχθεῦντας ἐν ἁλίῳ ἄνδρας ἀείδειν , τὸν δὲ τεὸν βουκαῖε πρέπει λιμηρὸν ἔρωτα μυθίσδεν τᾷ ματρὶ κατ’ εὐνὰν ὀρθρευοίσᾳ . 
Κύκλωψ 
Οὐδὲν πὸτ τὸν ἔρωτα πεφύκει φάρμακον ἄλλο 
Νικία οὔτ’ ἔγχριστον , ἐμὶν δοκεῖ , οὔτ’ ἐπίπαστον , ἢ ταὶ Πιερίδες · κοῦφον δέ τι τοῦτο καὶ ἁδὺ γίνετ’ ἐπ’ ἀνθρώποις , εὑρεῖν δ’ οὐ ῥᾴδιόν ἐστι . 
γινώσκειν δ’ οἶμαί τυ καλῶς ἰατρὸν ἐόντα καὶ ταῖς ἐννέα δὴ πεφιλάμενον ἔξοχα Μοίσαις . 
οὕτω γοῦν ῥάιστα διᾶγ’ ὁ Κύκλωψ ὁ παρ’ ἁμῖν , ὡρχαῖος Πολύφαμος , ὅκ’ ἤρατο τᾶς Γαλατείας , ἄρτι γενειάσδων περὶ τὸ στόμα τὼς κροτάφως τε . 
ἤρατο δ’ οὐ μάλοις οὐδὲ ῥόδῳ οὐδὲ κικίννοις , ἀλλ’ ὀρθαῖς μανίαις , ἁγεῖτο δὲ πάντα πάρεργα . 
πολλάκι ταὶ ὄιες ποτὶ ταὐλίον αὐταὶ ἀπῆνθον χλωρᾶς ἐκ βοτάνας · ὁ δὲ τὰν Γαλάτειαν ἀείδων αὐτόθ’ ἐπ’ ἀιόνος κατετάκετο φυκιοέσσας ἐξ ἀοῦς , ἔχθιστον ἔχων ὑποκάρδιον ἕλκος 
Κύπριδος ἐκ μεγάλας , τό οἱ ἥπατι πᾶξε βέλεμνον . 
ἀλλὰ τὸ φάρμακον εὗρε , καθεζόμενος δ’ ἐπὶ πέτρας ὑψηλᾶς ἐς πόντον ὁρῶν ἄειδε τοιαῦτα . 
=)Ω λευκὰ Γαλάτεια , τί τὸν φιλέοντ’ ἀποβάλλῃ ; 
λευκοτέρα πακτᾶς ποτιδεῖν , ἁπαλωτέρα ἀρνός , μόσχω γαυροτέρα , σφριγανωτέρα ὄμφακος ὠμᾶς . 
φοιτῇς δ’ αὖθ’ οὑτῶς , ὅκκα γλυκὺς ὕπνος ἔχῃ με , οἴχῃ δ’ εὐθὺς ἰοῖσ’ , ὅκκα γλυκὺς ὕπνος ἀνῇ με , φεύγεις δ’ ὥσπερ ὄις πολιὸν λύκον ἀθρήσασα . 
ἠράσθην μὲν ἔγωγα τεοῦς κόρα , ἁνίκα πρᾶτον ἦνθες ἐμᾷ σὺν ματρὶ θέλοισ’ ὑακίνθινα φύλλα ἐξ ὄρεος δρέψασθαι , ἐγὼ δ’ ὁδὸν ἁγεμόνευον . 
παύσασθαι δ’ ἐσιδών τυ καὶ ὕστερον οὐδέ τί πᾳ νῦν ἐκ τήνω δύναμαι · τὶν δ’ οὐ μέλει , οὐ μὰ Δί’ οὐδέν . 
γινώσκω χαρίεσσα κόρα , τίνος ὥνεκα φεύγεις · 
ὥνεκά μοι λασία μὲν ὀφρῦς ἐπὶ παντὶ μετώπῳ ἐξ ὠτὸς τέταται ποτὶ θὥτερον ὦς μία μακρά , εἷς δ’ ὀφθαλμὸς ἔπεστι , πλατεῖα δὲ ῥὶς ἐπὶ χείλει . 
ἀλλ’ οὗτος τοιοῦτος ἐὼν βοτὰ χίλια βόσκω , κἠκ τούτων τὸ κράτιστον ἀμελγόμενος γάλα πίνω · 
τυρὸς δ’ οὐ λείπει μ’ οὔτ’ ἐν θέρει οὔτ’ ἐν ὀπώρᾳ , οὐ χειμῶνος ἄκρω · ταρσοὶ δ’ ὑπεραχθέες αἰεί . 
συρίσδεν δ’ ὡς οὔτις ἐπίσταμαι ὧδε Κυκλώπων , τὶν τὸ φίλον γλυκύμαλον ἁμᾷ κἠμαυτὸν ἀείδων πολλάκι νυκτὸς ἀωρί . 
τρέφω δέ τοι ἕνδεκα νεβρὼς πάσας μηνοφόρως καὶ σκύμνως τέσσαρας ἄρκτων . 
ἀλλ’ ἀφίκευσο ποθ’ ἁμέ , καὶ ἑξεῖς οὐδὲν ἔλασσον , τὰν γλαυκὰν δὲ θάλασσαν ἔα ποτὶ χέρσον ὀρεχθεῖν . 
ἅδιον ἐν τὤντρῳ παρ’ ἐμὶν τὰν νύκτα διαξεῖς . 
ἐντὶ δάφναι τηνεῖ , ἐντὶ ῥαδιναὶ κυπάρισσοι , ἔστι μέλας κισσός , ἔστ’ ἄμπελος ἁ γλυκύκαρπος , ἔστι ψυχρὸν ὕδωρ , τό μοι ἁ πολυδένδρεος Αἴτνα λευκᾶς ἐκ χιόνος ποτὸν ἀμβρόσιον προΐητι . 
τίς κα τῶνδε θάλασσαν ἔχειν καὶ κύμαθ’ ἕλοιτο ; 
αἰ δέ τοι αὐτὸς ἐγὼ δοκέω λασιώτερος ἦμεν , ἐντὶ δρυὸς ξύλα μοι καὶ ὑπὸ σποδῷ ἀκάματον πῦρ . 
καιόμενος δ’ ὑπὸ τεῦς καὶ τὰν ψυχὰν ἀνεχοίμαν καὶ τὸν ἕν’ ὀφθαλμόν , τῶ μοι γλυκερώτερον οὐδέν . 
ὤμοι , ὅ τ’ οὐκ ἔτεκέν μ’ ἁ μάτηρ βραγχί’ ἔχοντα , ὡς κατέδυν ποτὶ τὶν καὶ τὰν χέρα τευς ἐφίλασα , αἰ μὴ τὸ στόμα λῇς , ἔφερον δέ τοι ἢ κρίνα λευκὰ ἢ μάκων’ ἁπαλὰν ἐρυθρὰ πλαταγώνῑ ἔχοισαν . 
ἀλλὰ τὰ μὲν θέρεος , τὰ δὲ γίνεται ἐν χειμῶνι , ὥστ’ οὐκ ἄν τοι ταῦτα φέρειν ἅμα πάντ’ ἐδυνάθην . 
νῦν μὰν ὦ κόριον , νῦν αὐτόγα νεῖν κε μάθοιμι , αἴκά τις σὺν ναῒ πλέων ξένος ὧδ’ ἀφίκηται , ὡς εἰδῶ , τί ποθ’ ἁδὺ κατοικεῖν τὸν βυθὸν ὔμμιν . 
ἐξένθοις Γαλάτεια καὶ ἐξενθοῖσα λάθοιο ὥσπερ ἐγὼ νῦν ὧδε καθήμενος οἴκαδ’ ἀπενθεῖν . 
ποιμαίνειν δ’ ἐθέλοις σὺν ἐμὶν ἅμα καὶ γάλ’ ἀμέλγειν καὶ τυρὸν πᾶξαι τάμισον δριμεῖαν ἐνεῖσα . 
ἁ μάτηρ ἀδικεῖ με μόνα , καὶ μέμφομαι αὐτᾷ · 
οὐδὲν πήποχ’ ὅλως ποτὶ τὶν φίλον εἶπεν ὑπέρ μευ , καὶ ταῦτ’ ἆμαρ ἐπ’ ἆμαρ ὁρεῦσά με λεπτὸν ἐόντα . 
φασῶ τὰν κεφαλὰν καὶ τὼς πόδας ἀμφοτέρως μευ σφύζειν , ὡς ἀνιαθῇ , ἐπεὶ κἠγὼν ἀνιῶμαι . 
ὦ Κύκλωψ Κύκλωψ , πᾷ τὰς φρένας ἐκπεπότασαι ; 
αἴκ’ ἐνθὼν θαλάρως τε πλέκοις καὶ θαλλὸν ἀμάσας ταῖς ἄρνεσσι φέροις , τάχα κα πολὺ μᾶλλον ἔχοις νῶν . 
τὰν παρεοῖσαν ἄμελγε . 
τί τὸν φεύγοντα διώκεις ; 
εὑρησεῖς Γαλάτειαν ἴσως καὶ καλλίον’ ἄλλαν . 
πολλαὶ συμπαίσδέν με κόραι τὰν νύκτα κέλονται , κιχλίζοντι δὲ πᾶσαι , ἐπεί κ’ αὐταῖς ὑπακούσω δῆλον ὅ τ’ ἐν τᾷ γᾷ κἠγώ τις φαίνομαι ἦμεν . 
Οὕτω τοι Πολύφαμος ἐποίμαινεν τὸν ἔρωτα μουσίσδων , ῥᾷον δὲ διᾶγ’ ἢ εἰ χρυσὸν ἔδωκεν . 
Ἀίτης 
)/Ηλυθες ὦ φίλε κοῦρε τρίτῃ σὺν νυκτὶ καὶ ἀοῖ ; 
ἤλυθες · οἱ δὲ ποθεῦντες ἐν ἤματι γηράσκουσιν . 
ὅσσον ἔαρ χειμῶνος , ὅσον μᾶλον βραβίλοιο ἅδιον , ὅσσον ὄις σφετέρας λασιωτέρα ἀρνός , ὅσσον παρθενικὴ προφέρει τριγάμοιο γυναικός , ὅσσον ἐλαφροτέρη μόσχου νεβρός , ὅσσον ἀηδὼν συμπάντων λιγύφωνος ἀοιδοτάτη πετεηνῶν , τόσσον ἔμ’ εὔφρανας τὺ φανείς , σκιερὰν δ’ ὑπὸ φαγὸν ἀελίου φρύγοντος ὁδοιπόρος ἔδραμον ὥς τις . 
εἴθ’ ὁμαλοὶ πνεύσειαν ἐπ’ ἀμφοτέροισιν )/Ερωτες νῶιν , ἐπεσσομένοις δὲ γενοίμεθα πᾶσιν ἀοιδά . 
θείω δή τινε τώδε μετὰ προτέροισι γενέσθην φῶθ’ , ὁ μὲν εἴσπνηλος , φαίη χ’ ὡμυκλαϊάσδων , τὸν δ’ ἕτερον πάλιν ὥς κεν ὁ Θεσσαλὸς εἴποι ἀίταν . 
ἀλλήλους δ’ ἐφίλησαν ἴσῳ ζυγῷ . 
ἦ ῥα τότ’ ἦσαν χρύσειοι πάλιν ἄνδρες , ὃ κἀντεφίλησ’ ὁ φιληθείς." εἰ γὰρ τοῦτο πάτερ Κρονίδα πέλοι , εἰ γὰρ ἀγήρῳ ἀθάνατοι , γενεαῖς δὲ διηκοσίαισιν ἔπειτα ἀγγείλειεν ἐμοί τις ἀνέξοδον εἰς )Αχέροντα · 
"ἡ σὴ νῦν φιλότης καὶ τοῦ χαρίεντος ἀίτεω πᾶσι διὰ στόματος , μετὰ δ’ ἠιθέοισι μάλιστα." ἀλλ’ ἤτοι τούτων μὲν ὑπέρτεροι Οὐρανίωνες ἔσσονθ’ ὡς ἐθέλοντι . 
ἐγὼ δέ σε τὸν καλὸν αἰνέων ψεύδεα ῥινὸς ὕπερθεν ἀραιᾶς οὐκ ἀναφύσω . 
ἢν γὰρ καί τι δάκῃς , τὸ μὲν ἀβλαβὲς εὐθὺς ἔθηκας , διπλάσιον δ’ ὤνασας , ἔχων δ’ ἐπίμετρον ἀπῆνθον . 
Νισαῖοι Μεγαρῆες ἀριστεύοντες ἐρετμοῖς , ὄλβιοι οἰκείοιτε , τὸν )Αττικὸν ὡς περίαλλα ξεῖνον ἐτιμήσασθε Διοκλέα τὸν φιλόπαιδα . 
αἰεί οἱ περὶ τύμβον ἀολλέες εἴαρι πράτῳ κοῦροι ἐριδμαίνοντι φιλήματος ἄκρα φέρεσθαι . 
ὃς δέ κε προσμάξῃ γλυκερώτερα χείλεσι χείλη , βριθόμενος στεφάνοισιν ἑὰν ἐς μητέρ’ ἀπῆνθεν . 
ὄλβιος , ὅστις παισὶ φιλήματα κεῖνα διαιτᾷ . 
ἦ που τὸν χαροπὸν Γανυμήδεα πόλλ’ ἐπιβωτᾷ 
Λυδίῃ ἶσον ἔχειν πέτρῃ στόμα , χρυσὸν ὁποίῃ πεύθονται μὴ φαῦλος ἐτήτυμω ἀργυραμοιβοί . 
Ὕλας 
Οὐχ ἁμῖν τὸν )/Ερωτα μόνοις ἔτεχ’ , ὡς ἐδοκεῦμες , 
Νικία , ᾧ τινι τοῦτο θεῶν ποκα τέκνον ἔγεντο . 
οὐχ ἁμῖν τὰ καλὰ πράτοις καλὰ φαίνεται εἶμεν , οἳ θνατοὶ πελόμεσθα , τὸ δ’ αὔριον οὐκ ἐσορῶμες · 
ἀλλὰ καὶ ὡμφιτρύωνος ὁ χαλκεοκάρδιος υἱός , ὃς τὸν λῖν ὑπέμεινε τὸν ἄγριον , ἤρατο παιδός , τῶ χαρίεντος (/Υλα , τῶ τὰν πλοκαμῖδα φορεῦντος , καί νιν πάντ’ ἐδίδαξε πατὴρ ὡσεὶ φίλον υἱέα , ὅσσα μαθὼν ἀγαθὸς καὶ ἀοίδιμος αὐτὸς ἔγεντο · 
χωρὶς δ’ οὐδέποκ’ ἦς , οὔτ’ εἰ μέσον ἆμαρ ὄροιτο , οὔτ’ ἄρ’ ὅχ’ ἁ λεύκιππος ἀνατρέχοι ἐς Διὸς )Αώς , οὐδ’ ὁπόκ’ ὀρτάλιχοι μινυροὶ ποτὶ κοῖτον ὁρῷεν , σεισαμένας πτερὰ ματρὸς ἐπ’ αἰθαλόεντι πετεύρῳ , ὡς αὐτῷ κατὰ θυμὸν ὁ παῖς πεποναμένος εἴη , αὐτῷ δ’ εὖ ἕλκων ἐς ἀλαθινὸν ἄνδρ’ ἀποβαίη . 
ἀλλ’ ὅτε τὸ χρύσειον ἔπλει μετὰ κῶας )Ιήσων 
Αἰσονίδας , οἱ δ’ αὐτῷ ἀριστῆες συνέποντο πασᾶν ἐκ πολίων προλελεγμένοι , ὧν ὄφελός τι , ἵκετο χὡ ταλαεργὸς ἀνὴρ ἐς ἀφνειὸν )Ιωλκόν , 
)Αλκμήνης υἱὸς Μιδεάτιδος ἡρωίνης , σὺν δ’ αὐτῷ κατέβαινεν (/Υλας εὔεδρον ἐς )Αργώ , ἅτις κυανεᾶν οὐχ ἥψατο συνδρομάδων ναῦς , ἀλλὰ διεξάιξε‐‐βαθὺν δ’ εἰσέδραμε Φᾶσιν‐‐ αἰετὸς ἐς μέγα λαῖτμα · ἀφ’ οὗ τότε χοιράδες ἔσταν . 
ἆμος δ’ ἀντέλλοντι Πελειάδες , ἐσχατιαὶ δὲ ἄρνα νέον βόσκοντι , τετραμμένου εἴαρος ἤδη , τᾶμος ναυτιλίας μιμνάσκετο θεῖος ἄωτος ἡρώων , κοίλαν δὲ καθιδρυνθέντες ἐς )Αργὼ 
(Ελλάσποντον ἵκοντο νότῳ τρίτον ἆμαρ ἀέντι , εἴσω δ’ ὅρμον ἔθεντο Προποντίδος , ἔνθα Κιανῶν αὔλακας εὐρύνοντι βόες τρίβοντες ἄροτρα . 
ἐκβάντες δ’ ἐπὶ θῖνα κατὰ ζυγὰ δαῖτα πένοντο δειελινοί , πολλοὶ δὲ μίαν στορέσαντο χαμεύναν . 
λειμὼν γάρ σφιν ἔκειτο , μέγα στιβάδεσσιν ὄνειαρ , ἔνθεν βούτομον ὀξὺ βαθύν τ’ ἐτάμοντο κύπειρον . 
κᾤχεθ’ (/Υλας ὁ ξανθὸς ὕδωρ ἐπιδόρπιον οἰσῶν αὐτῷ θ’ (Ηρακλῆι καὶ ἀστεμφεῖ Τελαμῶνι , οἳ μίαν ἄμφω ἑταῖροι ἀεὶ δαίνυντο τράπεζαν , χάλκεον ἄγγος ἔχων . 
τάχα δὲ κράναν ἐνόησεν ἡμένῳ ἐν χώρῳ · περὶ δὲ θρύα πολλὰ πεφύκει , κυάνεόν τε χελιδόνιον χλωρόν τ’ ἀδίαντον καὶ θάλλοντα σέλινα καὶ εἰλιτενὴς ἄγρωστις . 
ὕδατι δ’ ἐν μέσσῳ Νύμφαι χορὸν ἀρτίζοντο , 
Νύμφαι ἀκοίμητοι , δειναὶ θεαὶ ἀγροιώταις , 
Εὐνείκα καὶ Μαλὶς ἔαρ θ’ ὁρόωσα Νύχεια , ἤτοι ὁ κοῦρος ἐπεῖχε ποτῷ πολυχανδέα κρωσσὸν βάψαι ἐπειγόμενος , ταὶ δ’ ἐν χερὶ πᾶσαι ἔφυσαν · 
πασάων γὰρ ἔρως ἁπαλὰς φρένας ἐξεσόβησεν 
)Αργείῳ ἐπὶ παιδί · κατήριπε δ’ ἐς μέλαν ὕδωρ ἀθρόος , ὡς ὅτε πυρσὸς ἀπ’ οὐρανοῦ ἤριπεν ἀστὴρ ἀθρόος , ἐν πόντῳ , ναύταις δέ τις εἶπεν ἑταίροις · 
"κουφότερ’ ὦ παῖδες ποιεῖσθ’ ὅπλα · πνευστικὸς οὖρος." 
Νύμφαι μὲν σφετέροις ἐπὶ γούνασι κοῦρον ἔχοισαι δακρυόεντ’ ἀγανοῖσι παρεψύχοντ’ ἐπέεσσιν . 
)Αμφιτρυωνιάδας δὲ ταρασσόμενος περὶ παιδὶ ᾤχετο , μαιωτιστὶ λαβὼν εὐκαμπέα τόξα καὶ ῥόπαλον , τό οἱ αἰὲν ἐχάνδανε δεξιτερὴ χείρ . 
τρὶς μὲν (/Υλαν ἄυσεν , ὅσον βαρὺς ἤρυγε λαιμός · 
τρὶς δ’ ἄρ’ ὁ παῖς ὑπάκουσεν , ἀραιὰ δ’ ἵκετο φωνὰ ἐξ ὕδατος , παρεὼν δὲ μάλα σχεδὸν εἴδετο πόρρω . 
ὡς δ’ ὁπότ’ ἠυγένειος ἀπόπροθι λῖς ἐσακούσας† , νεβροῦ φθεγξαμένας τις ἐν οὔρεσιν ὠμοφάγος λῖς ἐξ εὐνᾶς ἔσπευσεν ἑτοιμοτάταν ἐπὶ δαῖτα · 
(Ηρακλέης τοιοῦτος ἐν ἀτρίπτοισιν ἀκάνθαις παῖδα ποθῶν δεδόνητο , πολὺν δ’ ἐπελάμβανε χῶρον . 
σχέτλιοι οἱ φιλέοντες · ἀλώμενος ὅσσ’ ἐμόγησεν οὔρεα καὶ δρυμούς , τὰ δ’ )Ιήσονος ὕστερα πάντ’ ἦς . 
ναῦς γέμεν ἄρμεν’ ἔχοισα μετάρσια τῶν παρεόντων , ἱστία δ’ ἡμίθεοι μεσονύκτιον ἐξεκάθαιρον 
(Ηρακλῆα μένοντες . 
ὁ δ’ ᾇ πόδες ἆγον ἐχώρει μαινόμενος · χαλεπὸς γὰρ ἔσω θεὸς ἧπαρ ἄμυσσεν . 
οὕτω μὲν κάλλιστος (/Υλας μακάρων ἀμιθρεῖται · 
(Ηρακλέην δ’ ἥρωες ἐκερτόμεον λιποναύταν , οὕνεκεν ἠρώησε τριακοντάζυγον )Αργώ , πεζᾷ δ’ ἐς Κόλχους τε καὶ ἄξενον ἵκετο Φᾶσιν . 
Κυνίσκας Ἔρως ἢ Θυώνιχος . 
Αἰσχίνης 
Χαίρειν πολλὰ τὸν ἄνδρα Θυώνιχον . 
Θυώνιχος ἀλλὰ τὺ ταὐτά , 
Αἰσχίνα . 
Αἰσχίνης ὡς χρόνιος . 
Θυώνιχος χρόνιος ; 
τί δέ τοι τὸ μέλημα ; 
Αἰσχίνης πράσσομες οὐχ ὡς λῷστα Θυώνιχε . 
Θυώνιχος ταῦτ’ ἄρα λεπτός , χὡ μύσταξ πολὺς οὗτος , ἀυσταλέοι δὲ κίκιννοι . 
τοιοῦτος πρώαν τις ἀφίκετο Πυθαγορικτάς , ὠχρὸς κἀνυπόδητος · )Αθηναῖος δ’ ἔφατ’ ἦμεν . 
ἤρατο μὰν καὶ τῆνος , ἐμὶν δοκεῖ , ὀπτῶ ἀλεύρω . 
Αἰσχίνης παίσδεις ὦγάθ’ ἔχων · ἐμὲ δ’ ἁ χαρίεσσα Κυνίσκα ὑβρίσδει · λασῶ δὲ μανείς ποκα , θρὶξ ἀνὰ μέσσον . 
Θυώνιχος τοιοῦτος μὲν ἀεὶ τὺ φίλ’ Αἰσχίνα , ἁσυχᾷ ὀξύς , πάντ’ ἐθέλων κατὰ καιρόν · ὅμως δ’ εἶπον , τί τὸ καινόν . 
Αἰσχίνης ὡργεῖος κἠγὼ καὶ ὁ Θεσσαλὸς ἱπποδιώκτας 
=)Απις καὶ Κλεύνικος ἐπίνομες ὁ στρατιώτας ἐν χώρῳ παρ’ ἐμίν . 
δύο μὲν κατέκοψα νεοσσὼς θηλάζοντά τε χοῖρον , ἀνῷξα δὲ βίβλινον αὐτοῖς εὐώδη , τετόρων ἐτέων , σχεδὸν ὡς ἀπὸ λανῶ . 
βολβὸς κτεὶς κοχλίας ἐξῃρέθη . 
ἦς πότος ἁδύς . 
ἤδη δὲ προϊόντος , ἔδοξ’ ἐπιχεῖσθαι ἄκρατον ὧτινος ἤθελ’ ἕκαστος · ἔδει μόνον ὧτινος εἰπεῖν . 
ἄμμες μὲν φωνεῦντες ἐπίνομες , ὡς ἐδέδοκτο · 
ἁ δ’ οὐδὲν παρεόντος ἐμεῦ . 
τίν’ ἔχειν με δοκεῖς νοῦν ; 
"οὐ φθεγξῇ ; 
λύκον εἶδες · " ἔπαιξέ τις . 
"ὡς σοφός" εἶπε , κἠφᾶπτ’ · εὐμαρέως κεν ἀπ’ αὐτᾶς καὶ λύχνον ἇψας . 
ἔστι Λύκος , Λύκος ἐστί , Λάβα τῶ γείτονος υἱός , εὐμάκης ἁπαλός , πολλοῖς δοκέων καλὸς ἦμεν . 
τούτω τὸν κλύμενον κατετάκετο τῆνον ἔρωτα . 
χἁμῖν τοῦτο δῑ ὠτὸς ἔγεντό ποθ’ ἁσυχᾷ οὑτῶς · 
οὐ μὰν ἐξήταξα μάταν εἰς ἄνδρα γενειῶν . 
ἤδη δ’ ὦν πόσιος τοὶ τέσσαρες ἐν βάθει ἦμες , χὡ Λαρισαῖος "τὸν ἐμὸν Λύκον" ᾆδεν ἀπ’ ἀρχᾶς , 
Θεσσαλικόν τι μέλισμα , κακαὶ φρένες · ἁ δὲ Κυνίσκα ἔκλαῑ ἐξαπίνας θαλερώτερον ἢ παρὰ ματρὶ παρθένος ἑξαέτης κόλπω ἐπιθυμήσασα . 
τᾶμος ἐγώ , τὸν ἴσαις τὺ Θυώνιχε , πὺξ ἐπὶ κόρρας ἤλασα , κἄλλαν αὖθις . 
ἀνειρύσσασα δὲ πέπλως ἔξω ἀπῴχετο θᾶσσον . 
"ἐμὸν κακόν , οὔ τοι ἀρέσκω ; 
ἄλλός τοι γλυκίων ὑποκόλπιος ; 
ἄλλον ἰοῖσα θάλπε φίλον . 
τήνῳ τὰ σὰ δάκρυα μᾶλα ῥέοντι." μάστακα δοῖσα τέκνοισιν ὑπωροφίοισι χελιδὼν ἄψορρον ταχινὰ πέτεται βίον ἄλλον ἀγείρειν · 
ὠκυτέρα μαλακᾶς ἀπὸ δίφρακος ἔδραμε τήνα ἰθὺ δῑ ἀμφιθύρω καὶ δικλίδος , ᾇ πόδες ἆγον . 
αἶνός θην λέγεταί τις · ἔβα τάχα ταῦρος ἀν’ ὕλαν . 
εἴκατι · ταὶ δ’ ὀκτώ , ταὶ δ’ ἐννέα , ταὶ δὲ δέκ’ ἄλλαι , σάμερον ἑνδεκάτα , ποτίθει δύο , καὶ δύο μῆνες , ἐξ ὧ ἀπ’ ἀλλάλων . 
οὐδ’ εἰ Θρᾳκιστὶ κέκαρμαι , οἶδε . 
Λύκος νῦν πάντα , Λύκῳ καὶ νυκτὸς ἀνῷκται . 
ἄμμες δ’ οὔτε λόγω τινὸς ἄξιοι οὔτ’ ἀριθμητοί , δύστηνοι Μεγαρῆες ἀτιμοτάτῃ ἐνὶ μοίρῃ . 
κεἰ μὲν ἀποστέρξαιμι , τὰ πάντά κεν εἰς δέον ἕρποι . 
νῦν δὲ πόθεν ; 
μῦς , φαντὶ Θυώνιχε , γεύμεθα πίσσας . 
χὥτι τὸ φάρμακόν ἐστιν ἀμηχανέοντος ἔρωτος , οὐκ οἶδα . 
πλὰν Σῖμος ὁ τᾶς )Επιχάλκω ἐρασθεὶς ἐκπλεύσας ὑγιὴς ἐπανῆλθ’ , ἐμὸς ἁλικιώτας . 
πλευσοῦμαι κἠγὼ διαπόντιος , οὔτε κάκιστος οὔτε πρᾶτος ἴσως , ὁμαλὸς δέ τις ὁ στρατιώτας . 
Θυώνιχος ὤφελε μὰν χωρεῖν κατὰ νοῦν τεόν , ὧν ἐπεθύμεις 
Αἰσχίνα . 
εἰ δ’ οὑτῶς ἄρα τοι δοκεῖ ὥστ’ ἀποδαμεῖν , μισθοδότας Πτολεμαῖος ἐλευθέρῳ οἷος ἄριστος , 
Αἰσχίνης τἄλλα δ’ ἀνὴρ ποῖός τις ἐλευθέρῳ οἷος ἄριστος ; 
Θυώνιχος εὐγνώμων , φιλόμουσος , ἐρωτικός , εἰς ἄκρον ἁδύς , εἰδὼς τὸν φιλέοντα , τὸν οὐ φιλέοντ’ ἔτι μᾶλλον , πολλοῖς πολλὰ διδούς , αἰτεύμενος οὐκ ἀνανεύων οἷα χρὴ βασιλῆ’ · αἰτεῖν δὲ δεῖ οὐκ ἐπὶ παντὶ 
Αἰσχίνα . 
ὥστ’ εἴ τοι κατὰ δεξιὸν ὦμον ἀρέσκει λῶπος ἄκρον περονᾶσθαι , ἐπ’ ἀμφοτέροις δὲ βεβακὼς τολμασεῖς ἐπιόντα μένειν θρασὺν ἀσπιδιώταν , ᾇ τάχος εἰς Αἴγυπτον . 
ἀπὸ κροτάφων πελόμεσθα πάντες γηραλέοι , καὶ ἐπισχερὼ ἐς γένυν ἕρπει λευκαίνων ὁ χρόνος · ποιεῖν τι δεῖ , ἇς γόνυ χλωρόν . 
Συρακούσιαι ἢ Αδωνιάζουσαι 
Γοργώ 
)/Ενδοι Πραξινόα ; 
Πραχινόα 
Γοργοῖ φίλα , ὡς χρόνῳ . 
ἔνδοι . 
θαῦμ’ ὅτι καὶ νῦν ἦνθες . 
ὅρη δίφρον Εὐνόα αὐτῇ . 
ἔμβαλε καὶ ποτίκρανον . 
Γοργώ ἔχει κάλλιστα . 
Πραχινόα καθίζευ . 
Γοργώ ὢ τᾶς ἀλεμάτω ψυχᾶς · μόλις ὔμμιν ἐσώθην 
Πραξινόα πολλῶ μὲν ὄχλω , πολλῶν δὲ τεθρίππων . 
παντᾷ κρηπῖδες , παντᾷ χλαμυδηφόροι ἄνδρες · 
ἁ δ’ ὁδὸς ἄτρυτος · τὺ δ’ ἑκαστάτω ὅσσον ἀποικεῖς . 
Πραχινόα ταῦθ’ ὁ πάραρος τῆνος ἐπ’ ἔσχατα γᾶς ἔλαβ’ ἐνθὼν ἰλεόν , οὐκ οἴκησιν , ὅπως μὴ γείτονες ὦμες ἀλλάλαις , ποτ’ ἔριν , φθονερὸν κακόν , αἰὲν ὁμοῖος . 
Γοργώ μὴ λέγε τὸν τεὸν ἄνδρα φίλα Δίκωνα τοιαῦτα , τῶ μικκῶ παρεόντος · ὅρη γύναι , ὡς ποθορῇ τυ . 
θάρσει Ζωπυρίων , γλυκερὸν τέκος · οὐ λέγει ἀπφῦν . 
Πραχινόα αἰσθάνεται τὸ βρέφος , ναὶ τὰν πότνιαν . 
Γοργώ καλὸς ἀπφῦς . 
Πραχινόα ἀπφῦς μὰν τῆνος τὰ πρόαν (λέγομες δὲ πρόαν θην πάντἀ 
νίτρον καὶ φῦκος ἀπὸ σκανᾶς ἀγοράσδων ἦνθε φέρων ἅλας ἄμμιν , ἀνὴρ τρισκαιδεκάπηχυς . 
Γοργώ χὡμὸς ταὐτᾷ ἔχει , φθόρος ἀργυρίω , Διοκλείδας · 
ἑπταδράχμως κυνάδας , γραιᾶν ἀποτίλματα πηρᾶν , πέντε πόκως ἔλαβ’ ἐχθές , ἅπαν ῥύπον , ἔργον ἐπ’ ἔργῳ . 
ἀλλ’ ἴθι τὠμπέχονον καὶ τὰν περονατρίδα λάζευ . 
βᾶμες τῶ βασιλῆος ἐς ἀφνειῶ Πτολεμαίω θασόμεναι τὸν )/Αδωνιν · ἀκούω χρῆμα καλόν τι κοσμεῖν τὰν βασίλισσαν . 
Πραχινόα ἐν ὀλβίω ὄλβια πάντα . 
Γοργώ ὧν ἴδες , ὧν εἶπες καὶ ἰδοῖσα τὺ τῷ μὴ ἰδόντι . 
ἕρπειν ὥρα κ’ εἴη . 
Πραχινόα ἀεργοῖς αἰὲν ἑορτά . 
Εὐνόα , αἶρε τὸ νῆμα καὶ ἐς μέσον αἰνόθρυπτε θὲς πάλιν . 
αἱ γαλέαι μαλακῶς χρῄζοντι καθεύδειν · 
κινεῦ δή , φέρε θᾶσσον ὕδωρ . 
ὕδατος πρότερον δεῖ . 
ἁ δὲ σμᾶμα φέρει . 
δὸς ὅμως . 
μὴ δὴ πολὺ ἄπληστε . 
ἔγχει ὕδωρ . 
δύστανε , τί μευ τὸ χιτώνιον ἄρδεις ; 
παῦε . 
ὁκοῖα θεοῖς ἐδόκει , τοιαῦτα νένιμμαι . 
ἁ κλὰ|ξ τᾶς μεγάλας πᾷ λάρνακος ; 
ὧδε φέρ’ αὐτάν . 
Γοργώ 
Πραξινόα , μάλα τοι τὸ καταπτυχὲς ἐμπερόναμα τοῦτο πρέπει · λέγε μοι , πόσσω κατέβα τοι ἀφ’ ἱστῶ ; 
Πραχινόα μὴ μνάσῃς Γοργοῖ · πλέον ἀργυρίω καθαρῶ μνᾶν ἢ δύο · τοῖς δ’ ἔργοις καὶ τὰν ψυχὰν ποτέθηκα . 
Γοργώ ἀλλὰ κατὰ γνώμαν ἀπέβα τοι . 
Πραχινόα τοῦτο κάλ’ εἶπες . 
τὠμπέχονον φέρε μοι καὶ τὰν θολίαν κατὰ κόσμον ἀμφίθες . 
οὐκ ἀξῶ τυ τέκνον . 
μορμώ , δάκνει ἵππος . 
δάκρῡ , ὅσσα θέλεις , χωλὸν δ’ οὐ δεῖ τυ γενέσθαι . 
ἕρπωμες . 
Φρυγία , τὸν μικκὸν παῖσδε λαβοῖσα , τὰν κύν’ ἔσω κάλεσον , τὰν αὐλείαν ἀπόκλᾳξον.‐‐ ὦ θεοί , ὅσσος ὄχλος . 
πῶς καὶ πόκα τοῦτο περᾶσαι χρὴ τὸ κακόν ; 
μύρμακες ἀνάριθμοι καὶ ἄμετροι . 
πολλά τοι ὦ Πτολεμαῖε πεποίηται καλὰ ἔργα , ἐξ ὧ ἐν ἀθανάτοις ὁ τεκ ? ? ν · οὐδεὶς κακοεργὸς δαλεῖται τὸν ἰόντα παρέρπων Αἰγυπτιστί , οἷα πρὶν ἐξ ἀπάτας κεκροτημένοι ἄνδρες ἔπαισδον , ἀλλάλοις ὁμαλοί , κακὰ παίγνια , πάντες ἐρειοί . 
ἁδίστα Γοργοῖ , τί γενοίμεθα ; 
τοὶ πολεμισταὶ ἵπποι τῶ βασιλῆος . 
ἄνερ φίλε , μή με πατήσῃς . 
ὀρθὸς ἀνέστα ὁ πυρρός · ἴδ’ ὡς ἄγριος . 
κυνοθαρσὴς 
Εὐνόα , οὐ φευξῇ ; 
διαχρησεῖται τὸν ἄγοντα . 
ὠνάθην μεγάλως , ὅτι μοι τὸ βρέφος μένει ἔνδον . 
Γοργώ θάρσει Πραξινόα · καὶ δὴ γεγενήμεθ’ ὄπισθεν , τοὶ δ’ ἔβαν ἐς χώραν . 
Πραχινόα καὐτὰ συναγείρομαι ἤδη . 
ἵππον καὶ τὸν ψυχρὸν ὄφιν τὰ μάλιστα δεδοίκω ἐκ παιδός . 
σπεύδωμες · ὄχλος πολὺς ἄμμιν ἐπιρρεῖ . 
Γοργώ ἐξ αὐλᾶς ὦ μᾶτερ ; 
Γραῦς ἐγὼν ὦ τέκνα . 
Γοργώ παρενθεῖν εὐμαρές ; 
Γραῦς ἐς Τροίαν πειρώμενοι ἦνθον )Αχαιοί , καλλίστα παίδων · πείρᾳ θην πάντα τελεῖται . 
Γοργώ χρησμὼς ἁ πρεσβῦτις ἀπῴχετο θεσπίξασα . 
Πραχινόα πάντα γυναῖκες ἴσαντι , καὶ ὡς Ζεὺς ἠγάγεθ’ (/Ηρην . 
Γοργώ θᾶσαι Πραξινόα , περὶ τὰς θύρας ὅσσος ὅμιλος . 
Πραχινόα θεσπέσιος . 
Γοργοῖ , δὸς τὰν χέρα μοι · λάβε καὶ τὺ 
Εὐνόα Εὐτυχίδος · πότεχ’ αὐτᾷ , μή τι πλαναθῇς . 
πᾶσαι ἅμ’ εἰσένθωμες · ἀπρὶξ ἔχευ Εὐνόα ἁμῶν . 
οἴμοι δειλαία , δίχα μευ τὸ θερίστριον ἤδη ἔσχισται Γοργοῖ . 
πὸτ τῶ Διός , εἴτι γένοιο εὐδαίμων ὤνθρωπε , φυλάσσεο τὠμπέχονόν μευ . 
Ξένος οὐκ ἐπ’ ἐμὶν μέν , ὅμως δὲ φυλαξεῦμαι · 
Πραχινόα ὄχλος ἄθρως . 
ὠθεῦνθ’ ὥσπερ ὕες . 
Ξένος θάρσει γύναι · ἐν καλῷ εἰμές . 
Πραχινόα κεἰς ὥρας κἤπειτα φίλ’ ἀνδρῶν ἐν καλῷ εἴης ἄμμε περιστέλλων . 
χρηστῶ κᾠκτίρμονος ἀνδρός . 
φλίβεται Εὐνόα ἇμιν · ἄγ’ ὦ δειλὰ τὺ βιάζευ . 
κάλλιστ’ · ἔνδοι πᾶσαι , ὁ τὰν νυὸν εἶπ’ ἀποκλᾴξας . 
Γοργώ 
Πραξινόα , πόταγ’ ὧδε . 
τὰ ποικίλα πρᾶτον ἄθρησον , λεπτὰ καὶ ὡς χαρίεντα · θεῶν περονάματα φασεῖς . 
Πραχινόα πότνῑ )Αθαναία , ποῖαί σφ’ ἐπόνασαν ἔριθοι , ποῖοι ζῳογράφοι τἀκριβέα γράμματ’ ἔγραψαν . 
ὡς ἔτυμ’ ἑστάκαντι , καὶ ὡς ἔτυμ’ ἐνδινεῦντι , ἔμψυχ’ , οὐκ ἐνυφαντά . 
σοφόν τοι χρῆμ’ ὥνθρωπος . 
αὐτὸς δ’ ὡς θαητὸς ἐπ’ ἀργυρέας κατάκειται κλισμῶ , πρᾶτον ἴουλον ἀπὸ κροτάφων καταβάλλων , ὁ τριφίλητος )/Αδωνις , ὃ κἠν )Αχέροντι φιλεῖται . 
Ἕτερος Ξένος παύσασθ’ ὦ δύστανοι , ἀνάνυτα κωτίλλοισαι τρυγόνες . 
ἐκκναισεῦντι πλατειάσδοισαι ἅπαντα . 
Γοργώ μᾶ , πόθεν ὥνθρωπος ; 
τί δὲ τίν , εἰ κωτίλαι εἰμές ; 
πασάμενος ἐπίτασσε . 
Συρακοσίαις ἐπιτάσσεις ; 
ὡς δ’ εἰδῇς καὶ τοῦτο · Κορίνθιαι εἰμὲς ἄνωθεν , ὡς καὶ ὁ Βελλεροφῶν · Πελοποννασιστὶ λαλεῦμες · 
δωρίσδεν δ’ ἔξεστι δοκῶ τοῖς Δωριέεσσι . 
Πραχινόα μὴ φύη Μελιτῶδες ὃς ἁμῶν καρτερὸς εἴη , πλὰν ἑνός . 
οὐκ ἀλέγω . 
μή μοι κενεὰν ἀπομάξῃς . 
Γοργώ σιγᾷ Πραξινόα · μέλλει τὸν )/Αδωνιν ἀείδειν ἁ τᾶς )Αργείας θυγάτηρ πολύιδρις ἀοιδός , ἅτις καὶ πέρυσιν τὸν ἰάλεμον ἀρίστευσε . 
φθεγξεῖταί τι σάφ’ οἶδα καλόν · διαθρύπτεται ἤδη . 
Γυνή Ἀοιδός 
Δέσποιν’ , ἃ Γολγώς τε καὶ )Ιδάλιον ἐφίλασας αἰπεινάν τ’ )Ερύκαν , χρυσῷ παίζοισ’ )Αφροδίτα · 
οἷόν τοι τὸν )/Αδωνιν ἀπ’ ἀενάω )Αχέροντος μηνὶ δυωδεκάτῳ μαλακαὶ πόδας ἄγαγον =(Ωραι . 
βάρδισται μακάρων =(Ωραι φίλαι , ἀλλὰ ποθειναὶ ἔρχονται πάντεσσι βροτοῖς αἰεί τι φορεῦσαι . 
Κύπρι Διωναία , τὺ μὲν ἀθανάταν ἀπὸ θνατᾶς , ἀνθρώπων ὡς μῦθος , ἐποίησας Βερενίκαν , ἀμβροσίαν ἐς στῆθος ἀποστάξασα γυναικός · 
τὶν δὲ χαριζομένα , πολυώνυμε καὶ πολύναε , ἁ Βερενικεία θυγάτηρ (Ελένᾳ εἰκυῖα 
)Αρσινόα πάντεσσι καλοῖς ἀτιτάλλει )/Αδωνιν . 
πὰρ μέν οἱ ὥρια κεῖται , ὅσα δρυὸς ἄκρα φέρονται , πὰρ δ’ ἁπαλοὶ κᾶποι πεφυλαγμένοι ἐν ταλαρίσκοις ἀργυρέοις , Συρίω δὲ μύρω χρύσεῑ ἀλάβαστρα . 
εἴδατα δ’ ὅσσα γυναῖκες ἐπὶ πλαθάνω πονέονται , ἄνθεα μίσγοισαι λευκῷ παντοῖα μαλεύρῳ , ὅσσά τ’ ἀπὸ γλυκερῶ μέλιτος τά τ’ ἐν ὑγρῷ ἐλαίῳ , πάντ’ αὐτῷ πετεηνὰ καὶ ἑρπετὰ τεῖδε πάρεστι . 
χλωραὶ δὲ σκιάδες μαλακῷ βρίθοντι ἀνήθῳ δέδμανθ’ · οἱ δέ τε κῶροι ὑπερπωτῶνται )/Ερωτες , οἷοι ἀηδονιδῆες ἀεξομενᾶν ἐπὶ δένδρων πωτῶνται πτερύγων πειρώμενοι ὄζον ἀπ’ ὄζω . 
ὢ ἔβενος , ὢ χρυσός , ὢ ἐκ λευκῶ ἐλέφαντος αἰετοὶ οἰνοχόον Κρονίδᾳ Διὶ παῖδα φέροντες . 
πορφύρεοι δὲ τάπητες ἄνω μαλακώτεροι ὕπνω , ἁ Μίλατος ἐρεῖ χὡ τὰν Σαμίαν κάτα βόσκων · 
"ἔστρωται κλίνα τῷ )Αδώνιδι τῷ καλῷ ἄλλα." τὰν μὲν Κύπρις ἔχει , τὰν δ’ ὁ ῥοδόπαχυς )/Αδωνις ὀκτωκαιδεκέτης ἢ ἐννεακαίδεχ’ ὁ γαμβρός . 
οὐ κεντεῖ τὸ φίλαμ’ , ἔτι οἱ περὶ χείλεα πυρρά . 
νῦν μὰν Κύπρις ἔχοισα τὸν αὐτᾶς χαιρέτω ἄνδρα · 
ἀῶθεν δ’ ἁμές νιν ἅμα δρόσῳ ἀθρόαι ἔξω οἰσεῦμες ποτὶ κύματ’ ἐπ’ ἀιόνι πτύοντα , λύσασαι δὲ κόμαν καὶ ἐπὶ σφυρὰ κόλπον ἀνεῖσαι στήθεσι φαινομένοις λιγυρᾶς ἀρξώμεθ’ ἀοιδᾶς · 
(/Ερπεις ὦ φίλ’ )/Αδωνι καὶ ἐνθάδε κεἰς )Αχέροντα ἡμιθέων , ὡς φαντί , μονώτατος . 
οὔτ’ )Αγαμέμνων τοῦτ’ ἔπαθ’ , οὔτ’ Αἴας ὁ μέγας βαρυμάνιος ἥρως , οὔθ’ (/Εκτωρ (Εκάβας ὁ γεραίτερος εἴκατι παίδων , οὐ Πατροκλῆς , οὐ Πύρρος ἀπὸ Τροίας ἐπανελθών , οὔθ’ οἱ ἔτι πρότερον Λαπίθαι καὶ Δευκαλίωνες , οὐ Πελοπηιάδαι τε καὶ )/Αργεος ἄκρα Πελασγοί · 
ἵλαθι νῦν φίλ’ )/Αδωνι , καὶ ἐς νέωτ’ εὐθυμήσαις . 
καὶ νῦν ἦνθες )/Αδωνι , καὶ ὅκκ’ ἀφίκῃ , φίλος ἡξεῖς . 
Γοργώ 
Πραξινόα , τὸ χρῆμα σοφώτερον ἁ θήλεια . 
ὀλβία ὅσσα ἴσατι , πανολβία ὡς γλυκὺ φωνεῖ . 
ὥρα ὅμως κεἰς οἶκον . 
ἀνάριστος Διοκλείδας . 
χὡνὴρ ὄξος ἅπαν , πεινᾶντι δὲ μηδὲ ποτένθῃς . 
χαῖρε )/Αδων ἀγαπητέ · καὶ ἐς χαίροντας ἀφίκευ . 
Χάριτες ἢ Ἱέρων 
Αἰεὶ τοῦτο Διὸς κούραις μέλει , αἰὲν ἀοιδοῖς , ὑμνεῖν ἀθανάτους , ὑμνεῖν ἀγαθῶν κλέα ἀνδρῶν . 
Μοῦσαι μὲν θεαὶ ἐντί , θεοὺς θεαὶ ἀείδοντι · 
ἄμμες δὲ βροτοὶ οἵδε , βροτοὺς βροτοὶ ἀείδωμεν . 
τίς γὰρ τῶν ὁπόσοι γλαυκὰν ναίουσιν ὑπ’ ἀῶ ἡμετέρας Χάριτας πετάσας ὑποδέξεται οἴκῳ ἀσπασίως , οὐδ’ αὖθις ἀδωρήτους ἀποπέμψει ; 
αἱ δὲ σκυζόμεναι γυμνοῖς ποσὶν οἴκαδ’ ἴασι , πολλά με τωθάζοισαι , ὅ τ’ ἀλιθίαν ὁδὸν ἦνθον , ὀκνηραὶ δὲ πάλιν κενεᾶς ἐν πυθμένι χηλοῦ ψυχροῖς ἐν γονάτεσσι κάρη μίμνοντι βαλοῖσαι , ἔνθ’ αἰεί σφισιν ἕδρα , ἐπὴν ἄπρηκτοι ἵκωνται . 
τίς τῶν νῦν τοιόσδε ; 
τίς εὖ εἰπόντα φιλήσει ; 
οὐκ οἶδ’ · οὐ γὰρ ἔτ’ ἄνδρες ἐπ’ ἔργμασιν ὡς πάρος ἐσθλοῖς αἰνεῖσθαι σπεύδοντι , νενίκηνται δ’ ὑπὸ κερδέων . 
πᾶς δ’ ὑπὸ κόλπῳ χεῖρας ἔχων πόθεν οἴσεται ἀθρεῖ ἄργυρον , οὐδέ κεν ἰὸν ἀποτρίψας τινὶ δοίη , ἀλλ’ εὐθὺς μυθεῖται · "ἀπωτέρω ἢ γόνυ κνάμα · 
αὐτῷ μοί τι γένοιτο · θεοὶ τιμῶσιν ἀοιδούς . 
τίς δέ κεν ἄλλου ἀκούσαι ; 
ἅλις πάντεσσιν (/Ομηρος . 
οὗτος ἀοιδῶν λῷστος , ὃς ἐξ ἐμεῦ οἴσεται οὐδέν." 
Δαιμόνιοι , τί δὲ κέρδος ὁ μυρίος ἔνδοθι χρυσὸς κείμενος ; 
οὐχ ἅδε πλούτου φρονέουσιν ὄνασις , ἀλλὰ τὸ μὲν ψυχᾷ , τὸ δὲ καί τινι δοῦναι ἀοιδῶν · 
πολλοὺς δ’ εὖ ἔρξαι παῶν , πολλοὺς δὲ καὶ ἄλλων ἀνθρώπων , αἰεὶ δὲ θεοῖς ἐπιβώμια ῥέζειν , μηδὲ ξεινοδόκον κακὸν ἔμμεναι , ἀλλὰ τραπέζῃ μειλίξαντ’ ἀποπέμψαι , ἐπὴν ἐθέλωντι νέεσθαι , 
Μουσάων δὲ μάλιστα τίειν ἱεροὺς ὑποφήτας , ὄφρα καὶ εἰν )Αίδαο κεκρυμμένος ἐσθλὸς ἀκούσῃς , μηδ’ ἀκλεὴς μύρηαι ἐπὶ ψυχροῦ )Αχέροντος , ὡσεί τις μακέλᾳ τετυλωμένος ἔνδοθι χεῖρας ἀχὴν ἐκ πατέρων πενίην ἀκτήμονα κλαίων . 
πολλοὶ ἐν )Αντιόχοιο δόμοις καὶ ἄνακτος )Αλεύα ἁρμαλιὴν ἔμμηνον ἐμετρήσαντο πενέσται · 
πολλοὶ δὲ Σκοπάδῃσιν ἐλαυνόμενοι ποτὶ σακοὺς μόσχοι σὺν κεραῇσιν ἐμυκήσαντο βόεσσι , μυρία δ’ ἀμπεδίον Κραννώνιον ἐνδιάασκον ποιμένες ἔκκριτα μῆλα φιλοξείνοισι Κρεώνδαις · 
ἀλλ’ οὔ σφιν τῶν ἦδος , ἐπεὶ γλυκὺν ἐξεκένωσαν θυμὸν ἐς εὐρεῖαν σχεδίαν στυγνοῦ )Αχέροντος , ἄμναστοι δὲ τὰ πολλὰ καὶ ὄλβια τῆνα λιπόντες δειλοῖς ἐν νεκύεσσι μακροὺς αἰῶνας ἔκειντο , εἰ μὴ κεῖνος ἀοιδὸς ὁ Κήιος αἰόλα φωνέων βάρβιτον ἐς πολύχορδον ἐν ἀνδράσι θῆκ’ ὀνομαστοὺς ὁπλοτέροις , τιμᾶς δὲ καὶ ὠκέες ἔλλαχον ἵπποι , οἵ σφισιν ἐξ ἱερῶν στεφανηφόροι ἦλθον ἀγώνων . 
τίς δ’ ἂν ἀριστῆας Λυκίων ποτέ , τίς κομόωντας 
Πριαμίδας ἢ θῆλυν ἀπὸ χροιᾶς Κύκνον ἔγνω , εἰ μὴ φυλόπιδας προτέρων ὕμνησαν ἀοιδοί ; 
οὐδ’ )Οδυσεὺς ἑκατόν τε καὶ εἴκοσι μῆνας ἀλαθεὶς πάντας ἐπ’ ἀνθρώπους , )Αίδαν τ’ εἰς ἔσχατον ἐλθὼν ζωός , καὶ σπήλυγγα φυγὼν ὀλοοῖο Κύκλωπος , δηναιὸν κλέος ἔσχεν , ἐσιγάθη δ’ ἂν ὑφορβὸς 
Εὔμαιος , καὶ βουσὶ Φιλοίτιος ἀμφ’ ἀγελαίαις ἔργον ἔχων , αὐτός τε περίσπλαγχνος Λαέρτης , εἰ μή σφεας ὤνασαν )Ιάονος ἀνδρὸς ἀοιδαί . 
)Εκ Μοισᾶν ἀγαθὸν κλέος ἔρχεται ἀνθρώποισι , χρήματα δὲ ζώοντες ἀμαλδύνουσι θανόντων . 
ἀλλ’ ἶσος γὰρ ὁ μόχθος ἐπ’ ᾀόνι κύματα μετρεῖν , ὅσσ’ ἄνεμος χέρσονδε μετὰ γλαυκᾶς ἁλὸς ὠθεῖ , ἢ ὕδατι νίζειν θολερὰν διαειδέι πλίνθον , καὶ φιλοκερδείᾳ βεβλαμμένον ἄνδρα παρελθεῖν . 
χαιρέτω ὃς τοιοῦτος , ἀνάριθμος δέ οἱ εἰη ἄργυρος , αἰεὶ δὲ πλεόνων ἔχοι ἵμερος αὐτόν . 
αὐτὰρ ἐγὼ τιμήν τε καὶ ἀνθρώπων φιλότητα πολλῶν ἡμιόνων τε καὶ ἵππων πρόσθεν ἑλοίμαν . 
δίζημαι δ’ , ὅτινι θνατῶν κεχαρισμένος ἔνθω σὺν Μοίσαις · χαλεπαὶ γὰρ ὁδοὶ τελέθουσιν ἀοιδοῖς κουράων ἀπάνευθε Διὸς μέγα βουλεύοντος . 
οὔπω μῆνας ἄγων ἔκαμ’ οὐρανὸς οὐδ’ ἐνιαυτούς · 
πολλοὶ κινήσουσιν ἔτι τροχὸν ἅρματος ἵπποι · 
ἔσσεται οὗτος ἀνήρ , ὃς ἐμεῦ κεχρήσετ’ ἀοιδοῦ , ῥέξας ἢ )Αχιλεὺς ὅσσον μέγας ἢ βαρὺς Αἴας ἐν πεδίῳ Σιμόεντος , ὅθι Φρυγὸς ἠρίον )/Ιλου . 
ἤδη νῦν Φοίνικες ὑπ’ ἠελίῳ δύνοντι οἰκεῦντες Λιβύας ἄκρον σφυρὸν ἐρρίγασιν . 
ἤδη βαστάζουσι Συρακόσιοι μέσα δοῦρα ἀχθόμενοι σακέεσσι βραχίονας ἰτεΐνοισιν · 
ἐν δ’ αὐτοῖς (Ιέρων προτέροις ἴσος ἡρώεσσι ζώννυται , ἵππειαι δὲ κόρυν σκεπάουσιν ἔθειραι . 
αἰ γὰρ Ζεῦ κύδιστε πάτερ καὶ πότνῑ )Αθάνα κούρη θ’ , ἣ σὺν ματρὶ πολυκλήρων )Εφυραίων εἴληχας μέγα ἄστυ παρ’ ὕδασι Λυσιμελείας , ἐχθροὺς ἐκ νάσοιο κακὰ πέμψειεν ἀνάγκα 
Σαρδόνιον κατὰ κῦμα , φίλων μόρον ἀγγέλλοντας τέκνοις ἠδ’ ἀλόχοισιν , ἀριθμητοὺς ἀπὸ πολλῶν · 
ἄστεά τε προτέροισι πάλιν ναίοιτο πολίταις , δυσμενέων ὅσα χεῖρες ἐλωβήσαντο κατάκρας · 
ἀγροὺς δ’ ἐργάζοιντο τεθαλότας · αἱ δ’ ἀνάριθμοι μήλων χιλιάδες βοτάνᾳ διαπιανθεῖσαι ἀμπεδίον βληχοῖντο , βόες δ’ ἀγελαδὸν ἐς αὖλιν ἐρχόμεναι σκνιφαῖον ἐπισπεύδοιεν ὁδίταν · 
νειοὶ δ’ ἐκπονέοιντο ποτὶ σπόρον , ἁνίκα τέττιξ ποιμένας ἐνδίους πεφυλαγμένος ἔνδοθι δένδρων ἀχεῖ ἐν ἀκρεμόνεσσιν · ἀράχνια δ’ εἰς ὅπλ’ ἀράχναι λεπτὰ διαστήσαιντο , βοᾶς δ’ ἔτι μηδ’ ὄνομ’ εἴη . 
ὑψηλὸν δ’ (Ιέρωνι κλέος φορέοιεν ἀοιδοὶ καὶ πόντου Σκυθικοῖο πέραν καὶ ὅθι πλατὺ τεῖχος ἀσφάλτῳ δήσασα Σεμίραμις ἐμβασίλευεν . 
εἷς μὲν ἐγώ , πολλοὺς δὲ Διὸς φιλέοντι καὶ ἄλλους θυγατέρες , τοῖς πᾶσι μέλοι Σικελὰν )Αρέθοισαν ὑμνεῖν σὺν λαοῖσι καὶ αἰχμητὰν (Ιέρωνα . 
ὦ )Ετεόκλειοι θύγατρες θεαί , ὦ Μινύειον 
)Ορχομενὸν φιλέοισαι ἀπεχθόμενόν ποτε Θήβαις , ἄκλητος μὲν ἔγωγε μένοιμί κεν , ἐς δὲ καλεύντων θαρσήσας Μοίσαισι σὺν ἁμετέραισιν ἱκοίμαν . 
καλλείψω δ’ οὐδ’ ὔμμε · τί γὰρ Χαρίτων ἀγαπητὸν ἀνθρώποις ἀπάνευθεν ; 
ἀεὶ Χαρίτεσσιν ἅμ’ εἴην . 
Ἐγκώμιον εἰς Πτολεμαῖον 
)Εκ Διὸς ἀρχώμεσθα καὶ ἐς Δία λήγετε Μοῖσαι , ἀθανάτων τὸν ἄριστον ἐπὴν αὐδῶμεν ἀοιδαῖς · 
ἀνδρῶν δ’ αὖ Πτολεμαῖος ἐνὶ πρώτοισι λεγέσθω καὶ πύματος καὶ μέσσος · ὁ γὰρ προφερέστατος ἄλλων . 
ἥρωες , τοὶ πρόσθεν ἀφ’ ἡμιθέων ἐγένοντο , ῥέξαντες καλὰ ἔργα σοφῶν ἐκύρησαν ἀοιδῶν · 
αὐτὰρ ἐγὼ Πτολεμαῖον ἐπιστάμενος καλὰ εἰπεῖν ὑμνήσαιμ’ · ὕμνοι δὲ καὶ ἀθανάτων γέρας αὐτῶν . 
)/Ιδαν ἐς πολύδενδρον ἀνὴρ ὑλατόμος ἐλθὼν παπταίνει , παρεόντος ἄδην , πόθεν ἄρξεται ἔργου . 
τί πρῶτον καταλέξω ; 
ἐπεὶ πάρα μυρία εἰπεῖν , οἷσι θεοὶ τὸν ἄριστον ἐτίμησαν βασιλήων . 
)Εκ πατέρων οἷος μὲν ἔην τελέσαι μέγα ἔργον 
Λαγείδας Πτολεμαῖος , ὅτε φρεσὶν ἐγκατάθοιτο βουλάν , ἃν οὐκ ἄλλος ἀνὴρ οἷός τε νοῆσαι . 
τῆνον καὶ μακάρεσσι πατὴρ ὁμότιμον ἔθηκεν ἀθανάτοις , καί οἱ χρύσεος δόμος ἐν Διὸς οἴκῳ δέδμηται · παρὰ δ’ αὐτὸν )Αλέξανδρος φίλα εἰδὼς ἑδριάει , Πέρσαισι βαρὺς θεὸς αἰολομίτρας . 
ἀντία δ’ (Ηρακλῆος ἕδρα κενταυροφόνοιο ἵδρυται στερεοῖο τετυγμένα ἐξ ἀδάμαντος · 
ἔνθα σὐν ἄλλοισιν θαλίας ἔχει οὐρανίδαισι , χαίρων υἱωνῶν περιώσιον υἱωνοῖσιν , ὅττί σφεων Κρονίδης μελέων ἐξείλετο γῆρας , ἀθάνατοι δὲ καλεῦνται ἑοὶ νέποδες γεγαῶτες . 
ἄμφω γὰρ πρόγονός σφιν ὁ καρτερὸς (Ηρακλείδας , ἀμφότεροι δ’ ἀριθμεῦνται ἐς ἔσχατον (Ηρακλῆα . 
τῷ καὶ ἐπεὶ δαίτηθεν ἴοι κεκορημένος ἤδη νέκταρος εὐόδμοιο φίλας ἐς δῶμ’ ἀλόχοιο , τῷ μὲν τόξον ἔδωκεν ὑπωλένιόν τε φαρέτραν , τῷ δὲ σιδάρειον σκύταλον κεχαραγμένον ὄζοις . 
οἱ δ’ εἰς ἀμβρόσιον θάλαμον λευκοσφύρου (/Ηβης ὅπλα καὶ αὐτὸν ἄγουσι γενειήταν Διὸς υἱόν . 
οἵα δ’ ἐν πινυταῖσι περικλειτὰ Βερενίκα ἔπρεπε θηλυτέραις , ὄφελος μέγα γειναμένοισι . 
τᾷ μὲν Κύπρον ἔχοισα Διώνας πότνια κούρα κόλπον ἐς εὐώδη ῥαδινὰς ἐσεμάξατο χεῖρας . 
τῷ οὔπω τινὰ φαντὶ ἁδεῖν τόσον ἀνδρὶ γυναικῶν , ὅσσόν περ Πτολεμαῖος ἑὴν ἐφίλησεν ἄκοιτιν . 
ἦ μὰν ἀντεφιλεῖτο πολὺ πλέον · ὧδέ κε παισὶ θαρσήσας σφετέροισιν ἐπιτρέποι οἶκον ἅπαντα , ὁππότε κεν φιλέων βαίνῃ λέχος ἐς φιλεούσης . 
ἀστόργου δὲ γυναικὸς ἐπ’ ἀλλοτρίῳ νόος αἰεί , ῥηίδιοι δὲ γοναί , τέκνα δ’ οὐ ποτεοικότα πατρί . 
κάλλει ἀριστεύουσα θεάων πότν’ )Αφροδίτα , σοὶ τήνα μεμέλητο · σέθεν δ’ ἕνεκεν Βερενίκα εὐειδὴς )Αχέροντα πολύστονον οὐκ ἐπέρασεν , ἀλλά μιν ἁρπάξασα , πάροιθ’ ἐπὶ νῆα κατελθεῖν κυανέαν καὶ στυγνὸν ἀεὶ πορθμῆα καμόντων , ἐς ναὸν κατέθηκας , ἑᾶς δ’ ἀπεδάσσαο τιμᾶς . 
πᾶσιν δ’ ἤπιος ἥδε βροτοῖς μαλακοὺς μὲν ἔρωτας προσπνείει , κούφας δὲ διδοῖ ποθέοντι μερίμνας.‐‐ 
)Αργεία κυάνοφρυ , σὺ λαοφόνον Διομήδεα μισγομένα Τυδῆι τέκες , Καλυδώνιον ἄνδρα , ἀλλὰ Θέτις βαθύκολπος ἀκοντιστὰν )Αχιλῆα 
Αἰακίδᾳ Πηλῆι , σὲ δ’ αἰχμητὰ Πτολεμαῖε αἰχμητᾷ Πτολεμαίῳ ἀρίζηλος Βερενίκα . 
καί σε Κόως ἀτίταλλε βρέφος νεογιλλὸν ἐόντα , δεξαμένα παρὰ ματρός , ὅτε πρώταν ἴδες ἀῶ . 
ἔνθα γὰρ Εἰλείθυιαν ἐβώσατο λυσίζωνον 
)Αντιγόνας θυγάτηρ βεβαρημένα ὠδίνεσσιν · 
ἡ δέ οἱ εὐμενέοισα παρίστατο , κὰδ δ’ ἄρα πάντων νωδυνίαν κατέχευε μελῶν · ὁ δὲ πατρὶ ἐοικὼς παῖς ἀγαπητὸς ἔγεντο . 
Κόως δ’ ὀλόλυξεν ἰδοῖσα , φᾶ δὲ καθαπτομένα βρέφεος χείρεσσι φίλῃσιν · 
")/Ολβιε κοῦρε γένοιο , τίοις δέ με τόσσον , ὅσον περ 
Δᾶλον ἐτίμησεν κυανάμπυκα Φοῖβος )Απόλλων · 
ἐν δὲ μιᾷ τιμᾷ Τρίοπον καταθεῖο κολώναν , ἶσον Δωριέεεσσι νέμων γέρας ἐγγὺς ἐοῦσιν." ἶσον καὶ (Ρήναιαν ἄναξ ἐφίλησεν )Απόλλων . 
(\Ως ἄρα νᾶσος ἔειπεν · ὁ δ’ ὑψόθεν ἔκλαγε φωνᾷ ἐς τρὶς ἀπὸ νεφέων μέγας αἰετὸς αἴσιος ὄρνις . 
Ζηνός που τόδε σᾶμα . 
Διὶ Κρονίωνι μέλοντι αἰδοῖοι βασιλῆες · ὁ δ’ ἔξοχος , ὅν κε φιλήσῃ γεινόμενον τὰ πρῶτα · πολὺς δέ οἱ ὄλβος ὀπαδεῖ , πολλᾶς δὲ κρατέει γαίας , πολλᾶς δὲ θαλάσσας . 
μυρίαι ἄπειροί τε καὶ ἔθνεα μυρία φωτῶν λήιον ἀλδήσκουσιν ὀφελλόμεναι Διὸς ὄμβρῳ · 
ἀλλ’ οὔτις τόσα φύει , ὅσα χθαμαλὰ Αἴγυπτος , 
Νεῖλος ἀναβλύζων διερὰν ὅτε βώλακα θρύπτει . 
οὐδέ τις ἄστεα τόσσα βροτῶν ἔχει ἔργα δαέντων . 
τρεῖς μέν οἱ πολίων ἑκατοντάδες ἐνδέδμηνται , τρεῖς δ’ ἄρα χιλιάδες τρισσαῖς ἐπὶ μυριάδεσσι , δοιαὶ δὲ τριάδες , μετὰ δέ σφισιν ἐννεάδες τρεῖς · 
τῶν πάντων Πτολεμαῖος ἀλήνωρ ἐμβασιλεύει . 
καὶ μὴν Φοινίκας ἀποτέμνεται )Αρραβίας τε καὶ Συρίας Λιβύας τε κελαινῶν τ’ Αἰθιοπήων . 
Παμφύλοισί τε πᾶσι καὶ αἰχμηταῖς Κιλίκεσσι σαμαίνει , Λυκίοις τε φιλοπτολέμοισί τε Καρσί , καὶ νάσοις Κυκλάδεσσιν , ἐπεί οἱ νᾶες ἄρισται πόντον ἐπιπλώοντι , θάλασσα δὲ πᾶσα καὶ αἶα καὶ ποταμοὶ κελάδοντες ἀνάσσονται Πτολεμαίῳ . 
πολλοὶ δ’ ἱππῆες , πολλοὶ δέ μιν ἀσπιδιῶται . 
χαλκῷ μαρμαίροντι σεσαγμένοι ἀμφαγέρονται . 
ὄλβῳ μὲν πάντάς κε καταβρίθοι βασιλῆας · 
τόσσον ἐπ’ ἆμαρ ἕκαστον ἐς ἀφνεὸν ἔρχεται οἶκον πάντοθε . 
λαοὶ δ’ ἔργα περιστέλλουσιν ἕκηλοι . 
οὐ γάρ τις δηίων πολυκήτεα Νεῖλον ὑπερβὰς πεζὸς ἐν ἀλλοτρίαισι βοὰν ἐστάσατο κώμαις , οὐδέ τις αἰγιαλόνδε θοᾶς ἐξάλατο ναὸς θωρηχθεὶς ἐπὶ βουσὶν ἀνάρσιος Αἰγυπτίῃσι · 
τοῖος ἀνὴρ πλατέεσσιν ἐνίδρυται πεδίοισι ξανθοκόμας Πτολεμαῖος , ἐπιστάμενος δόρυ πάλλειν , ᾧ ἐπὶ πάγχυ μέλει πατρώια πάντα φυλάσσειν οἷ’ ἀγαθῷ βασιλῆι , τὰ δὲ κτεατίζεται αὐτός . 
οὐ μὰν ἀχρεῖός γε δόμῳ ἐνὶ πίονι χρυσὸς μυρμάκων ἅτε πλοῦτος ἀεὶ κέχυται μογεόντων · 
ἀλλὰ πολὺν μὲν ἔχοντι θεῶν ἐρικυδέες οἶκοι , αἰὲν ἀπαρχομένοιο σὺν ἄλλοισιν γεράεσσι , πολλὸν δ’ ἰφθίμοισι δεδώρηται βασιλεῦσι , πολλὸν δὲ πτολίεσσι , πολὺν δ’ ἀγαθοῖσιν ἑταίροις . 
οὐδὲ Διωνύσου τις ἀνὴρ ἱεροὺς κατ’ ἀγῶνας ἵκετ’ ἐπιστάμενος λιγυρὰν ἀναμέλψαι ἀοιδάν , ᾧ οὐ δωτίναν ἀντάξιον ὤπασε τέχνας . 
Μουσάων δ’ ὑποφῆται ἀείδοντι Πτολεμαῖον ἀντ’ εὐεργεσίας . 
τί δὲ κάλλιον ἀνδρί κεν εἴη ὀλβίῳ ἢ κλέος ἐσθλὸν ἐν ἀνθρώποισιν ἀρέσθαι ; 
τοῦτο καὶ )Ατρείδαισι μένει · τὰ δὲ μυρία τῆνα , ὅσσα μέγαν Πριάμοιο δόμον κτεάτισσαν ἑλόντες , ἀέρι πᾳ κέκρυπται , ὅθεν πάλιν οὐκέτι νόστος · 
μοῦνος δὲ προτέρων τε καὶ ὧν ἔτι θερμὰ κονία στειβομένα καθύπερθε ποδῶν ἐκμάσσεται ἴχνη , ματρὶ φίλᾳ καὶ πατρὶ θυώδεας εἵσατο ναούς · 
ἐν δ’ αὐτοὺς χρυσῷ περικαλλέας ἠδ’ ἐλέφαντι ἵδρυται πάντεσσιν ἐπιχθονίοισιν ἀρωγούς . 
πολλὰ δὲ πιανθέντα βοῶν ὅγε μηρία καίει μησὶ περιπλομένοισιν ἐρευθομένων ἐπὶ βωμῶν , αὐτός τ’ ἰφθίμα τ’ ἄλοχος , τᾶς οὔτις ἀρείων νυμφίον ἐν μεγάροισι γυνὰ περιβάλλετ’ ἀγοστῷ , ἐκ θυμοῦ στέργοισα κασίγνητόν τε πόσιν τε . 
ὧδε καὶ ἀθανάτων ἱερὸς γάμος ἐξετελέσθη , οὓς τέκετο κρείουσα (Ρέα βασιλῆας )Ολύμπου · 
ἓν δὲ λέχος στόρνυσιν ἰαύειν Ζηνὶ καὶ (/Ηρῃ χεῖρας φοιβήσασα μύροις ἔτι παρθένος =)Ιρις . 
χαῖρε ἄναξ Πτολεμαῖε · σέθεν δ’ ἐγὼ ἶσα καὶ ἄλλων μνάσομαι ἡμιθέων , δοκέω δ’ ἔπος οὐκ ἀπόβλητον φθέγξομαι ἐσσομένοις · ἀρετήν γε μὲν ἐκ Διὸς αἰτεῦ . 
Ἑλένης Ἐπιθάλαμιος 
)/Εν ποκ’ ἄρα Σπάρτᾳ ξανθότριχι πὰρ Μενελάῳ παρθενικαὶ θάλλοντα κόμαις ὑάκινθον ἔχοισαι πρόσθε νεογράπτω θαλάμω χορὸν ἐστάσαντο , δώδεκα ταὶ πρᾶται πόλιος , μέγα χρῆμα Λακαινᾶν , ἁνίκα Τυνδαριδᾶν κατεδέξατο τὰν ἀγαπητὰν μναστεύσας (Ελέναν ὁ νεώτερος )Ατρέος υἱός . 
ἄειδον δ’ ἄρα πᾶσαι ἐς ἓν μέλος ἐγκροτέοισαι ποσσὶ περιπλέκτοις , ὑπὸ δ’ ἴαχε δῶμ’ ὑμεναίῳ . 
Οὕτω δὴ πρωιζὲ κατέδραθες ὦ φίλε γαμβρέ ; 
ἦ ῥά τις ἐσσὶ λίαν βαρυγούνατος ; 
ἦ ῥα φίλυπνος ; 
ἦ ῥα πολύν τιν’ ἔπινες , ὅτ’ εἰς εὐνὰν κατεβάλλευ ; 
εὕδειν μὰν σπεύδοντα καθ’ ὥραν αὐτὸν ἐχρῆν τυ , παῖδα δ’ ἐᾶν σὺν παισὶ φιλοστόργῳ παρὰ ματρὶ παίσδειν ἐς βαθὺν ὄρθρον , ἐπεὶ καὶ ἔνας καὶ ἐς ἀῶ κεἰς ἔτος ἐξ ἔτεος Μενέλαε τεὰ νυὸς ἅδε . 
ὄλβιε γάμβρ’ , ἀγαθός τις ἐπέπταρεν ἐρχομένῳ τοι ἐς Σπάρταν , ἅπερ ὥλλοι ἀριστέες , ὡς ἀνύσαιο . 
μοῦνος ἐν ἡμιθέοις Κρονίδαν Δία πενθερὸν ἑξεῖς . 
Ζανός τοι θυγάτηρ ὑπὸ τὰν μίαν ἵκετο χλαῖναν , οἵα )Αχαιιάδων γαῖαν πατεῖ οὐδὲ μί’ ἄλλα . 
ἦ μέγα κέν τι τέκοιτ’ , εἰ ματέρι τίκτοι ὁμοῖον . 
ἄμμες δ’ αἱ πᾶσαι συνομάλικες , αἷς δρόμος ωὑτός χρισαμέναις ἀνδριστὶ παρ’ Εὐρώταο λοετροῖς , τετράκις ἑξήκοντα κόραι , θῆλυς νεολαία , τᾶν οὐδέν τις ἄμωμος , ἐπεί χ’ (Ελένᾳ παρισωθῇ . 
)Αὼς ἀντέλλοισα καλὸν διέφανε πρόσωπον , πότνια νὺξ τό τε λευκὸν ἔαρ χειμῶνος ἀνέντος · 
ὧδε καὶ ἁ χρυσέα (Ελένα διαφαίνετ’ ἐν ἁμῖν . 
πιείρᾳ μέγα λᾷον ἀνέδραμε κόσμος ἀρούρᾳ ἢ κάπῳ κυπάρισσος ἢ ἅρματι Θεσσαλὸς ἵππος · 
ὧδε καὶ ἁ ῥοδόχρως (Ελένα Λακεδαίμονι κόσμος . 
οὔτέ τις ἐκ ταλάρω πανίσδεται ἔργα τοιαῦτα , οὔτ’ ἐνὶ δαιδαλέῳ πυκινώτερον ἄτριον ἱστῷ κερκίδι συμπλέξασα μακρῶν ἔταμ’ ἐκ κελεόντων . 
οὐ μὰν οὐδὲ λύραν τις ἐπίσταται ὧδε κροτῆσαι 
)/Αρτεμιν ἀείδοισα καὶ εὐρύστερνον )Αθάναν , ὡς (Ελένα , τᾶς πάντες ἐπ’ ὄμμασιν ἵμεροι ἐντί . 
ὦ καλὰ ὦ χαρίεσσα κόρα , τὺ μὲν οἰκέτις ἤδη , ἄμμες δ’ ἐς δρόμον ἦρι καὶ ἐς λειμώνια φύλλα ἑρψοῦμες στεφάνως δρεψούμεναι ἁδὺ πνέοντας , πολλὰ τεοῦς (Ελένα μεμναμέναι ὡς γαλαθηναὶ ἄρνες γειναμένας ὄιος μαστὸν ποθέοισαι . 
πρᾶταί τοι στέφανον λωτῶ χαμαὶ αὐξομένοιο πλέξασαι σκιερὰν καταθήσομεν ἐς πλατάνιστον , πρᾶται δ’ ἀργυρέας ἐξ ὄλπιδος ὑγρὸν ἄλειφαρ λαζύμεναι σταξεῦμες ὑπὸ σκιερὰν πλατάνιστον · 
γράμματα δ’ ἐν φλοιῷ γεγράψεται , (ὡς παριών τις ἀννείμῃ , ) 
Δωριστί · σέβου μ’ · (Ελένας φυτὸν εἰμί . 
Χαίροις ὦ νύμφα , χαίροις εὐπένθερε γαμβρέ . 
Λατὼ μὲν δοίη , Λατὼ κουροτρόφος ὔμμιν εὐτεκνίαν , Κύπρις δέ , θεὰ Κύπρις ἶσον ἔρασθαι ἀλλάλων , Ζεὺς δέ , Κρονίδας Ζεὺς ἄφθιτον ὄλβον , ὡς ἐξ εὐπατριδᾶν εἰς εὐπατρίδας πάλιν ἔνθῃ . 
εὕδετ’ ἐς ἀλλάλων στέρνον φιλότητα πνέοντες καὶ πόθον , ἔγρεσθαι δὲ πρὸς ἀῶ μἠπιλάθησθε . 
νεύμεθα κἄμμες ἐς ὄρθρον , ἐπεί κα πρᾶτος ἀοιδὸς ἐξ εὐνᾶς κελαδήσῃ ἀνασχὼν εὔτριχα δειράν . 
(Υμὴν ὦ (Υμέναιε , γάμῳ ἐπὶ τῷδε χαρείης . 
Κηριοκλέπτης 
Τὸν κλέπταν πότ’ )/Ερωτα κακὰ κέντασε μέλισσα κηρίον ἐκ σίμβλων συλεύμενον , ἄκρα δὲ χειρῶν δάκτυλα πάνθ’ ὑπένυξεν . 
ὁ δ’ ἄλγεε καὶ χέρ’ ἐφύση καὶ τὰν γᾶν ἐπάταξε καὶ ἅλατο , τᾷ δ’ )Αφροδίτᾳ δεῖξεν τὰν ὀδύναν καὶ μέμφετο , ὅττί γε τυτθὸν θηρίον ἐστὶ μέλισσα καὶ ἁλίκα τραύματα ποιεῖ . 
χἁ μάτηρ γελάσασα · τί δ’ ; 
οὐκ ἴσος ἐσσὶ μελίσσαις ; 
ὡς τυτθὸς μὲν ἔφυς , τὰ δὲ τραύματα χἁλίκα ποιεῖς . 
Βουκολίσκος 
Εὐνείκα μ’ ἐγέλαξε θέλοντά μιν ἁδὺ φιλῆσαι , καί μ’ ἐπικερτομέοισα τάδ’ ἔννεπεν · "ἔρρ’ ἀπ’ ἐμεῖο . 
βουκόλος ὢν ἐθέλεις με κύσαι τάλαν ; 
οὐ μεμάθηκα ἀγροίκως φιλέειν , ἀλλ’ ἀστικὰ χείλεα θλίβειν . 
μή τύ γέ μευ κύσσῃς τὸ καλὸν στόμα μηδ’ ἐν ὀνείροις . 
οἷα βλέπεις , ὁπποῖα λαλεῖς , ὡς ἄγρια παίσδεις , ὡς τρυφέρ’ αἰκάλλεις , ὡς κωτίλα ῥήματα φράσδεις · 
ὡς μαλακὸν τὸ γένειον ἔχεις , ὡς ἁδέα χαίταν . 
χείλεά τοι νοσέοντι , χέρες δέ τοι ἐντὶ μέλαιναι , καὶ κακὸν ἐξόσδεις . 
ἀπ’ ἐμεῦ φύγε , μή με μολύνῃς." τοιάδε μυθίζοισα τρὶς εἰς ἑὸν ἔπτυσε κόλπον , καί μ’ ἀπὸ τᾶς κεφαλᾶς ποτὶ τὼ πόδε συνεχὲς εἶδε χείλεσι μυχθίζοισα καὶ ὄμμασι λοξὰ βλέποισα , καὶ πολὺ τᾷ μορφᾷ θηλύνετο , καί τι σεσαρὸς καὶ σοβαρόν μ’ ἐγέλαξεν . 
ἐμοὶ δ’ ἄφαρ ἔζεσεν αἷμα , καὶ χρόα φοινίχθην ὑπὸ τὤλγεος ὡς ῥόδον ἕρσᾳ . 
χἁ μὲν ἔβα με λιποῖσα · φέρω δ’ ὑποκάρδιον ὀργάν , ὅττί με τὸν χαρίεντα κακὰ μωμήσαθ’ ἑταίρα . 
ποιμένες , εἴπατέ μοι τὸ κρήγυον · οὐ καλὸς ἐμμί ; 
ἆρά τις ἐξαπίνας με θεὸς βροτὸν ἄλλον ἔτευξε ; 
καὶ γὰρ ἐμοὶ τὸ πάροιθεν ἐπάνθεεν ἁδύ τι κάλλος ὡς κισσὸς ποτὶ πρέμνον , ἐμὰν δ’ ἐπύκαζεν ὑπήναν , χαῖται δ’ οἷα σέλινα περὶ κροτάφοισι κέχυντο , καὶ λευκὸν τὸ μέτωπον ἐπ’ ὀφρύσι λάμπε μελαίναις · 
ὄμματά μοι γλαυκᾶς χαροπώτερα πολλὸν )Αθάνας , καὶ στόμα δ’ αὖ πακτᾶς γλυκερώτερον , ἐκ στομάτων δὲ ἔρρεέ μοι φωνὰ γλυκερωτέρα ἢ μέλι κηρῶ . 
ἁδὺ δέ μοι τὸ μέλισμα , καὶ ἢν σύριγγι μελίσδω , κἢν αὐλῷ δονέω , κἢν δώνακι , κἢν πλαγιαύλῳ . 
καὶ πᾶσαι καλόν με κατ’ ὤρεα φαντὶ γυναῖκες , καὶ πᾶσαί με φιλεῦντι · τὰ δ’ ἀστικά μ’ οὐκ ἐφίλασεν , ἀλλ’ ὅτι βουκόλος ἐμμὶ παρέδραμε κοὔποτ’ ἀκούει , ὡς ὁ καλὸς Διόνυσος ἐν ἄγκεσι πόρτιν ἔλαυνεν · 
οὐκ ἔγνω δ’ , ὅτι Κύπρις ἐπ’ ἀνέρι μήνατο βούτᾳ καὶ Φρυγίοις ἐνόμευσεν ἐν ὤρεσι καὶ τὸν )/Αδωνιν ἐν δρυμοῖσι φίλασε καὶ ἐν δρυμοῖσιν ἔκλαυσεν . 
)Ενδυμίων δὲ τίς ἦν ; 
οὐ βουκόλος ; 
ὅν γε Σελάνα βουκολέοντα φίλασεν , ἀπ’ Οὐλύμπω δὲ μολοῖσα λάθριον ἀν νάπος ἦλθε καὶ εἰς ἕνα παιδὶ κάθευδε . 
καὶ τὺ (Ρέα κλαίεις τὸν βουκόλον . 
οὐχὶ δὲ καὶ τὺ ὦ Κρονίδα διὰ παῖδα βοηνόμον ὄρνις ἐπλάγχθης ; 
Εὐνείκα δὲ μόνα τὸν βουκόλον οὐκ ἐφίλασεν , ἁ Κυβέλας κρέσσων καὶ Κύπριδος ἠδὲ Σελάνας . 
μηκέτι μηδὲ σὺ Κύπρι τὸν ἁδέα μήτε κατ’ ἄστυ μήτ’ ἐν ὄρει φιλέοις , μούνη δ’ ἀνὰ νύκτα καθεύδοις . 
Ἁλιεῖς 
(Α πενία Διόφαντε μόνα τὰς τέχνας ἐγείρει , αὐτὰ τῶ μόχθοιο διδάσκαλος · οὐδὲ γὰρ εὕδειν ἀνδράσιν ἐργατίναισι κακαὶ παρέχοντι μέριμναι . 
κἂν ὀλίγον νυκτός τις ἐπιμύσσῃσι , τὸν ὕπνον αἰφνίδιον θορυβεῦσιν ἐφιστάμεναι μελεδῶναι . 
)Ιχθύος ἀγρευτῆρες ὅμως δύο κεῖντο γέροντες , στρωσάμενοι βρύον αὖον ὑπὸ πλεκταῖς καλύβαισι , κεκλιμένοι τοίχῳ τῷ φυλλίνῳ · ἐγγύθι δ’ αὐτοῖν κεῖτο τὰ ταῖν χειροῖν ἀθλήματα , τοὶ καλαθίσκοι , τοὶ κάλαμοι , τἄγκιστρα τὰ φυκιόεντα δέλητα ὁρμιαὶ κύρτοι τε καὶ ἐκ σχοίνων λαβύρινθοι , μήρινθοι κώπα τε γέρων τ’ ἐπ’ ἐρείσμασι λέμβος · 
νέρθεν τᾶς κεφαλᾶς φορμὸς βραχύς , εἷμά τ’ ἐπί σφι οὗτος τοῖς ἁλιεῦσιν ὁ πᾶς πόρος , οὗτος ὁ πλοῦτος . 
οὐδεὶς δ’ οὐ σισύραν εἶχ’ οὐ λίνα · πάντα περισσά , πάντ’ ἐδόκει τήνοις · ἁ γὰρ πενία σφας ἔτειρε οὐδεὶς δ’ ἐν μέσσῳ γείτων · πενίᾳ δὲ παρ’ αὐτὰν θλιβομέναν καλύβαν τρυφερὸν προσέναχε θάλασσα . 
κοὔπω τὸν μέσατον δρόμον ἄνυεν ἅρμα Σελάνας , τοὺς δ’ ἁλιεῖς ἤγειρε φίλος πόνος , ἐκ βλεφάρων δὲ ὕπνον ἀπωσάμενοι σφετέραις φρεσὶν ἤρεθον αὐδάν . 
Ἀσφαλίων ψεύδοντ’ ὦ φίλε πάντες , ὅσοι τὰς νύκτας ἔφασκον τῶ θέρεος μινύθειν , ὅτε τἄματα μακρὰ φέρει Ζεύς . 
ἤδη μυρί’ ἐσεῖδον ὀνείρατα , κοὐδέπω ἀώς . 
μὴ λαθόμην ; 
τί τὸ χρῆμα ; 
χρόνον δ’ αἱ νύκτες ἔχοντι . 
Ἑταῖρος 
)Ασφαλίων , μέμφῃ τὸ καλὸν θέρος ; 
οὐ γὰρ ὁ καιρὸς αὐτομάτως παρέβα τὸν ἑὸν δρόμον · ἀλλὰ τὸν ὕπνον ἁ φροντὶς κόπτοισα μακρὰν τὰν νύκτα ποιεῖ τοι . 
Ἀσφαλίων ἆρ’ ἔμαθες κρίνειν πόκ’ ἐνύπνια ; 
χρηστὰ γὰρ εἶδον . 
οὔ δε θέλω τὠμῶ φαντάσματος ἦμεν ἄμοιρον . 
ὡς καὶ τὰν ἄγραν , τὠνείρατα πάντα μερίζευ . 
ὃς γὰρ ἂν εἰκάξῃ κατὰ τὸν νόον οὗτος ἄριστος ἐστὶν ὀνειροκρίτας , ὁ διδάσκαλός ἐστι παρ’ ᾧ νοῦς . 
ἄλλως καὶ σχολά ἐστι · τί γὰρ ποιεῖν ἂν ἔχοι τις κείμενος ἐν φύλλοις ποτὶ κύματι μηδὲ καθεύδων , ἀλλ’ ὄνος ἐν ῥάμνῳ τό τε λύχνιον ἐν πρυτανείῳ · 
φαντὶ γὰρ ἀγρυπνίαν τόδ’ ἔχειν . 
Ἑταῖρος λέγε μοί ποτε νυκτὸς ὄψιν , ἐπεὶ τά τις οἶδε λέγει μανύεν ἑταίρῳ . 
Ἀσφαλίων δειλινὸν ὡς κατέδαρθον ἐν εἰναλίοισι πόνοισιν 
(οὐ μὰν ἦν πολύσιτος , ἐπεὶ δειπνεῦντες ἐν ὥρᾳ , εἰ μέμνῃ , τᾶς γαστρὸς ἐφειδόμεθ’) , εἶδον ἐμαυτὸν ἐν πέτρᾳ μεμαῶτα , καθεζόμενος δ’ ἐδόκευον ἰχθύας , ἐκ καλάμων δὲ πλάνον κατέσειον ἐδωδάν . 
καί τις τῶν τραφερῶν ὠρέξατο · καὶ γὰρ ἐν ὕπνοις πᾶσα κύων ἄρκτον μαντεύεται , ἰχθύα κἠγών . 
χὡ μὲν τὠγκίστρῳ ποτεφύετο , καὶ ῥέεν αἷμα , τὸν κάλαμον δ’ ὑπὸ τῶ κινήματος ἀγκύλον εἶχον τὼ χέρε τεινόμενον περικλώμενον , εὐρὺν ἀγῶνα , πῶς νιν ἕλω μέγαν ἰχθὺν ἀφαυροτέροισι σιδάροις . 
εἶθ’ ὑπομιμνάσκων τῶ τρώματος ἠρέμ’ ἔνυξα , καὶ νύξας ἐχάλαξα , καὶ οὐ φεύγοντος ἔτεινα . 
ἤνυσα δ’ ὦν τὸν ἄεθλον , ἀνείλκυσα χρύσεον ἰχθύν , παντᾷ τοι χρυσῷ πεπυκασμένον · εἶχε δὲ δεῖμα , μήτι Ποσειδάωνι πέλοι πεφιλημένος ἰχθὺς ἢ τάχα τᾶς γλαυκᾶς κειμήλιον )Αμφιτρίτης . 
ἠρέμα δ’ αὐτὸν ἐγὼν ἐκ τὠγκίστρω ἀπέλυσα , μή ποτε τῶ στόματος τἀγκίστρια χρυσὸν ἔχοιεν . 
καὶ τὸν μὲν πίστευσα καλεῖν τὸν ἐπήρατον ἰχθύν , ὤμοσα δ’ οὐκέτι λοιπὸν ὑπὲρ πελάγους πόδα θεῖναι , ἀλλὰ μενεῖν ἐπὶ γᾶς καὶ τῷ χρυσῷ βασιλεύσειν . 
ταῦτά με κἀξήγειρε , τὺ δ’ ὦ ξένε λοιπὸν ἔρειδε τὰν γνώμαν · ὅρκον γὰρ ἐγὼ τὸν ἐπώμοσα ταρβῶ . 
Ἑταῖρος καὶ σύγε τί τρέσσεις ; 
οὐκ ὤμοσας · οὐδὲ γὰρ ἰχθὺν χρύσεον ὡς ἴδες εὗρες , ἴσα δ’ ἦν ψεύδεσιν ὄψις , ἐλπὶς τῶν ὕπνων . 
ζάτει τὸν σάρκινον ἰχθύν , εἰ γάρ πᾳ κνώσσων ἔτ’ ἐτώσια ταῦτα ματεύσεις , μὴ σὺ θάνῃς λιμῷ καίτοι χρυσοῖσιν ὀνείροις . 
Διόσκουροι 
(Υμνέομεν Λήδας τε καὶ αἰγιόχου Διὸς υἱώ , 
Κάστορα καὶ φοβερὸν Πολυδεύκεα πὺξ ἐρεθίζειν χεῖρας ἐπιζεύξαντα μέσας βοέοισιν ἱμᾶσιν . 
ὑμνέομεν καὶ δὶς καὶ τὸ τρίτον ἄρσενα τέκνα κούρης Θεστιάδος , Λακεδαιμονίους δύ’ ἀδελφούς , ἀνθρώπων σωτῆρας ἐπὶ ξυροῦ ἤδη ἐόντων , ἵππων θ’ αἱματόεντα ταρασσομένων καθ’ ὅμιλον , νηῶν θ’ , αἳ δύνοντα καὶ οὐρανὸν ἐξανύοντα ἄστρα βιαζόμεναι χαλεποῖς ἐνέκυρσαν ἀήταις . 
οἱ δέ σφεων κατὰ πρύμναν ἀείραντες μέγα κῦμα , ἠὲ καὶ ἐκ πρῴρηθεν , ἢ ὅππῃ θυμὸς ἑκάστου , ἐς κοίλην ἔρριψαν , ἀνέρρηξαν δ’ ἄρα τοίχους ἀμφοτέρους · κρέμαται δὲ σὺν ἱστίῳ ἄρμενα πάντα εἰκῇ ἀποκλασθέντα · πολὺς δ’ ἐξ οὐρανοῦ ὄμβρος νυκτὸς ἐφερπούσης · παταγεῖ δ’ εὐρεῖα θάλασσα , κοπτομένη πνοιαῖς τε καὶ ἀρρήκτοισι χαλάζαις . 
ἀλλ’ ἔμπης ὑμεῖς γε καὶ ἐκ βυθοῦ ἕλκετε νῆας αὐτοῖσιν ναύτῃσιν ὀιομένοις θανέεσθαι · 
αἶψα δ’ ἀπολήγοντ’ ἄνεμοι , λιπαρὴ δὲ γαλάνη ἀμπέλαγος · νεφέλαι δὲ διέδραμον ἄλλυδις ἄλλαι · 
ἐκ δ’ ἄρκτοι τ’ ἐφάνησαν , ὄνων τ’ ἀνὰ μέσσον ἀμαυρὴ φάτνη σημαίνοισα τὰ πρὸς πλόον εὔδια πάντα . 
ὦ ἄμφω θνητοῖσι βοηθόοι , ὦ φίλοι ἄμφω , ἱππῆες κιθαρισταί , ἀεθλητῆρες ἀοιδοί · 
Κάστορος ἢ πρώτου Πολυδεύκεος ἄρξομ’ ἀείδειν ; 
ἀμφοτέρους ὑμνέων Πολυδεύκεα πρῶτον ἀείσω . 
(Η μὲν ἄρα προφυγοῦσα πέτρας εἰς ἓν ξυνιούσας 
)Αργὼ καὶ νιφόεντος ἀταρτηρὸν στόμα Πόντου 
Βέβρυκας εἰσαφίκανε θεῶν φίλα τέκνα φέρουσα . 
ἔνθα μιῆς πολλοὶ κατὰ κλίμακος ἀμφοτέρων ἒξ τοίχων ἄνδρες ἔβαινον )Ιησονίης ἀπὸ νηός . 
ἐκβάντες δ’ ἐπὶ θῖνα βαθὺν καὶ ὑπήνεμον ἀκτὴν εὐνάς τ’ ἐστόρνυντο πυρεῖά τε χερσὶν ἐνώμων . 
Κάστωρ δ’ αἰολόπωλος ὅ τ’ οἰνωπὸς Πολυδεύκης ἄμφω ἐρημάζεσκον ἀποπλαγχθέντες ἑταίρων , παντοίην ἐν ὄρει θηεύμενοι ἄγριον ὕλην . 
εὗρον δ’ ἀέναον κρήνην ὑπὸ λισσάδι πέτρῃ ὕδατι πεπληθυῖαν ἀκηράτῳ · αἱ δ’ ὑπένερθεν λάλλαι κρυστάλλῳ ἠδ’ ἀργύρῳ ἰνδάλλοντο ἐκ βυθοῦ · ὑψηλαὶ δὲ πεφύκεσαν ἀγχόθι πεῦκαι λεῦκαί τε πλάτανοί τε καὶ ἀκρόκομοι κυπάρισσοι , ἄνθεά τ’ εὐώδη , λασίαις φίλα ἔργα μελίσσαις , ὅσσ’ ἔαρος λήγοντος ἐπιβρύει ἀν λειμῶνας . 
ἔνθα δ’ ἀνὴρ ὑπέροπλος ἐνήμενος ἐνδιάασκε , δεινὸς ἰδεῖν , σκληραῖσι τεθλασμένος οὔατα πυγμαῖς · 
στήθεα δ’ ἐσφαίρωτο πελώρια καὶ πλατὺ νῶτον σαρκὶ σιδηρείῃ , σφυρήλατος οἷα κολοσσός . 
ἐν δὲ μύες στερεοῖσι βραχίοσιν ἄκρον ὑπ’ ὦμον ἕστασαν ἠύτε πέτροι ὁλοίτροχοι , οὕστε κυλίνδων χειμάρρους ποταμὸς μεγάλαις περιέξεσε δίναις · 
αὐτὰρ ὑπὲρ νώτοιο καὶ αὐχένος ᾐωρεῖτο ἄκρων δέρμα λέοντος ἀφημμένον ἐκ ποδεώνων . 
τὸν πρότερος προσέειπεν ἀεθλοφόρος Πολυδεύκης . 
Πολυδεύκης χαῖρε ξεῖν’ , ὅτις ἐσσί . 
τίνες βροτοί , ὧν ὅδε χῶρος ; 
Ἄμυκος χαίρω πῶς , ὅτε τ’ ἄνδρας ὁρῶ , τοὺς μὴ πρὶν ὄπωπα ; 
Πολυδεύκης 
θάρσει . 
μήτ’ ἀδίκους μήτ’ ἐξ ἀδίκων φάθι λεύσσειν . 
Ἄμυκος 
θαρσέω , κοὐκ ἐκ σεῦ με διδάσκεσθαι τόδ’ ἔοικεν . 
Πολυδεύκης 
ἄγριος εἶ , πρὸς πάντα παλίγκοτος , ἢ ὑπερόπτης ; 
Ἄμυκος 
τοιόσδ’ οἷον ὁρᾷς · τῆς σῆς γε μὲν οὐκ ἐπιβαίνω . 
Π . 
ἔλθοις , καὶ ξενίων γε τυχὼν πάλιν οἴκαδ’ ἱκάνοις . 
Ἄμυκος 
μήτε σύ με ξείνιζε , τά τ’ ἐξ ἐμεῦ οὐκ ἐν ἑτοίμῳ . 
Πολυδεύκης 
δαιμόνῑ , οὐδ’ ἂν τοῦδε πιεῖν ὕδατος σύγε δοίης ; 
Ἄμυκος 
γνώσεαι , εἴ σευ δῖψος ἀνειμένα χείλεα τέρσει . 
Πολυδεύκης 
ἄργυρος ἢ τίς ὁ μισθός , ἐρεῖς , ᾧ κέν σε πίθοιμεν ; 
Α . 
εἷς ἑνὶ χεῖρας ἄειρον ἐναντίος ἀνδρὶ καταστάς . 
Πολυδεύκης 
πυγμάχος , ἢ καὶ ποσσὶ θενὼν σκέλος ; 
Ἄμυκος 
………ὄμματά γ’ ὀρθὸς πὺξ διατεινάμενος σφετέρης μὴ φείδεο τέχνης . 
Πολυδεύκης 
τίς γάρ , ὅτῳ χεῖρας καὶ ἐμοὺς συνερείσω ἱμάντας ; 
Ἄμυκος 
ἐγγὺς ὁρᾷς · οὐ γύννις ἐὼν κεκλήσεθ’ ὁ πύκτης . 
Π . 
ἦ καὶ ἄεθλον ἑτοῖμον , ἐφ’ ᾧ δηρισόμεθ’ ἄμφω 
Ἄμυκος 
σὸς μὲν ἐγώ , σὺ δ’ ἐμὸς κεκλήσεαι , αἴκε κρατήσω . 
Πολυδεύκης 
ὀρνίθων φοινικολόφων τοιοίδε κυδοιμοί . 
Ἄμυκος 
εἴτ’ οὖν ὀρνίθεσσιν ἐοικότες εἴτε λέουσι γινόμεθ’ , οὐκ ἄλλῳ γε μαχεσσαίμεσθ’ ἐπ’ ἀέθλῳ . 
=)Η ῥ’ )/Αμυκος , καὶ κόχλον ἑλὼν μυκήσατοκοίλην . 
οἱ δὲ θοῶς συνάγερθεν ὑπὸ σκιερὰς πλατανίστους κόχλου φυσηθέντος ἀεὶ Βέβρυκες κομόωντες . 
ὣς δ’ αὔτως ἥρωας ἰὼν ἐκαλέσσατο πάντας 
Μαγνήσσης ἀπὸ νηὸς ὑπείροχος ἐν δαῒ Κάστωρ . 
οἱ δ’ ἐπεὶ οὖν σπείρῃσιν ἐκαρτύναντο βοείαις χεῖρας καὶ περὶ γυῖα μακροὺς εἵλιξαν ἱμάντας , ἐς μέσσον σύναγον φόνον ἀλλήλοισι πνέοντες . 
ἔνθα πολύς σφισι μόχθος ἐπειγομένοισιν ἐτύχθη , ὁππότερος κατὰ νῶτα λάβοι φάος ἠελίοιο · 
ἰδρείῃ μέγαν ἄνδρα παρήλυθες ὦ Πολύδευκες , βάλλετο δ’ ἀκτίνεσσιν ἅπαν )Αμύκοιο πρόσωπον . 
αὐτὰρ ὅγ’ ἐν θυμῷ κεχολωμένος ἵετο πρόσσω , χερσὶ τιτυσκόμενος . 
τοῦ δ’ ἄκρον τύψε γένειον 
Τυνδαρίδης ἐπιόντος · ὀρίνθη δὲ πλέον ἢ πρίν , σὺν δὲ μάχην ἐτάραξε , πολὺς δ’ ἐπέκειτο νενευκὼς ἐς γαῖαν . 
Βέβρυκες δ’ ἐπαΰτεον , οἱ δ’ ἑτέρωθεν ἥρωες κρατερὸν Πολυδεύκεα θαρσύνεσκον , δειδιότες μή πώς μιν ἐπιβρίσας δαμάσειε χώρῳ ἐνὶ στεινῷ Τιτυῷ ἐναλίγκιος ἀνήρ . 
ἤτοι ὅγ’ ἔνθα καὶ ἔνθα παριστάμενος Διὸς υἱὸς ἀμφοτέρῃσιν ἄμυσσεν ἀμοιβαδίς , ἔσχεθε δ’ ὁρμῆς παῖδα Ποσειδάωνος ὑπερφίαλόν περ ἐόντα . 
ἔστη δὲ πληγαῖς μεθύων , ἐκ δ’ ἔπτυσεν αἷμα φοίνιον · οἱ δ’ ἅμα πάντες ἀριστῆες κελάδησαν , ὡς ἴδον ἕλκεα λυγρὰ περὶ στόμα τε γναθμούς τε · 
ὄμματα δ’ οἰδήσαντος ἀπεστείνωτο προσώπου . 
τὸν μὲν ἄναξ ἐτάρασσεν ἐτώσια χερσὶ προδεικνὺς πάντοθεν · ἀλλ’ ὅτε δή μιν ἀμηχανέοντ’ ἐνόησε , μέσσης ῥινὸς ὕπερθε κατ’ ὀφρύος ἤλασε πυγμῇ , πᾶν δ’ ἀπέσυρε μέτωπον ἐς ὀστέον . 
αὐτὰρ ὁ πληγεὶς ὕπτιος ἐν φύλλοισι τεθηλόσιν ἐξετανύσθη . 
ἔνθα μάχη δριμεῖα πάλιν γένετ’ ὀρθωθέντος · 
ἀλλήλους δ’ ὄλεκον στερεοῖς θείνοντες ἱμᾶσιν . 
ἀλλ’ ὁ μὲν ἐς στῆθός τε καὶ ἔξω χεῖρας ἐνώμα αὐχένος ἀρχηγὸς Βεβρύκων · ὁ δ’ ἀεικέσι πληγαῖς πᾶν συνέφυρε πρόσωπον ἀνίκητος Πολυδεύκης . 
σάρκες δ’ αἱ μὲν ἱδρῶτι συνίζανον , ἐκ μεγάλου δὲ αἶψ’ ὀλίγος γένετ’ ἀνδρός · ὁ δ’ αἰεὶ πάσσονα γυῖα ἁπτομένου φορέεσκε πόνου καὶ χροιῇ ἀμείνων . 
πῶς γὰρ δὴ Διὸς υἱὸς ἀδηφάγον ἄνδρα καθεῖλεν ; 
εἰπὲ θεά , σὺ γὰρ οἶσθα · ἐγὼ δ’ ἑτέρων ὑποφήτης φθέγξομαι , ὡς ἐθέλεις σύ , καὶ ὅππως τοι φίλον αὐτῇ . 
)/Ητοι ὅγε ῥέξαί τι λιλαιόμενος μέγα ἔργον σκαιῇ μὲν σκαιὴν Πολυδεύκεος ἔλλαβε χεῖρα , δοχμὸς ἀπὸ προβολῆς κλινθείς , ἑτέρῃ δ’ ἐπιβαίνων δεξιτερῆς ἤνεγκεν ἀπὸ λαγόνος πλατὺ γυῖον . 
καί κε τυχὼν ἔβλαψεν )Αμυκλαίων βασιλῆα . 
ἀλλ’ ὅγ’ ὑπεξανέδυ κεφαλῇ , στιβαρῇ δ’ ἅμα χειρὶ πλῆξεν ὑπὸ σκαιὸν κρόταφον καὶ ἐπέμπεσεν ὤμῳ · 
ἐκ δ’ ἐχύθη μέλαν αἷμα θοῶς κροτάφοιο χανόντος · 
λαιῇ δὲ στόμα κόψε , πυκνοὶ δ’ ἀράβησαν ὀδόντες · 
αἰεὶ δ’ ὀξυτέρῳ πιτύλῳ δηλεῖτο πρόσωπον , μέχρι συνηλοίησε παρήια . 
πᾶς δ’ ἐπὶ γαίῃ κεῖτ’ ἀλλοφρονέων , καὶ ἀνέσχεθε νεῖκος ἀπαυδῶν ἀμφοτέρας ἅμα χεῖρας , ἐπεὶ θανάτου σχεδὸν ἦεν . 
τὸν μὲν ἄρα κρατέων περ ἀτάσθαλον οὐδὲν ἔρεξας , ὦ πύκτη Πολύδευκες · ὄμοσσε δέ τοι μέγαν ὅρκον , ὃν πατέρ’ ἐκ πόντοιο Ποσειδάωνα κικλήσκων , μήποτ’ ἔτι ξείνοισιν ἑκὼν ἀνιηρὸς ἔσεσθαι . 
Καὶ σὺ μὲν ὕμνησαί μοι ἄναξ . 
σὲ δὲ Κάστορ ἀείσω , 
Τυνδαρίδη ταχύπωλε δορυσσόε χαλκεοθώρηξ . 
Τὼ μὲν ἀναρπάξαντε δύω φερέτην Διὸς υἱὼ δοιὰς Λευκίπποιο κόρας · δοιὼ δ’ ἄρα τώγε ἐσσυμένως ἐδίωκον ἀδελφεὼ υἷ’ )Αφαρῆος , γαμβρὼ μελλογάμω , Λυγκεὺς καὶ ὁ καρτερὸς )/Ιδας . 
ἀλλ’ ὅτε τύμβον ἵκανον ἀποφθιμένου )Αφαρῆος , ἐκ δίφρων ἅμα πάντες ἐπ’ ἀλλήλοισιν ὄρουσαν , ἔγχεσι καὶ κοίλοισι βαρυνόμενοι σακέεσσι . 
Λυγκεὺς δ’ αὖ μετέειπεν ὑπὲκ κόρυθος μέγ’ ἀύσας · 
Δαιμόνιοι , τί μάχης ἱμείρετε ; 
πῶς δ’ ἐπὶ νύμφαις ἀλλοτρίαις χαλεποί , γυμναὶ δ’ ἐν χερσὶ μάχαιραι ; 
ἡμῖν τοι Λεύκιππος ἑὰς ἕδνωσε θύγατρας τάσδε πολὺ προτέροις , ἡμῖν γάμος οὗτος ἐν ὅρκῳ · 
ὑμεῖς δ’ οὐ κατὰ κόσμον ἐπ’ ἀλλοτρίοις λεχέεσσιν βουσὶ καὶ ἡμιόνοισι καὶ ἄλλοισι κτεάτεσσιν ἄνδρα παρετρέψασθε , γάμον δ’ ἐκλέπτετε δώροις . 
ἦ μὰν πολλάκις ὔμμιν ἐνώπιον ἀμφοτέροισιν αὐτὸς ἐγὼ τάδ’ ἔειπα καὶ οὐ πολύμυθος ἐών περ · 
"οὐχ οὕτω φίλοι ἄνδρες ἀριστήεσσιν ἔοικε μνηστεύειν ἀλόχους , αἷς νυμφίοι ἤδη ἑτοῖμοι . 
πολλή τοι Σπάρτη , πολλὴ δ’ ἱππήλατος =)Ηλις , 
)Αρκαδίη τ’ εὔμηλος )Αχαιῶν τε πτολίεθρα , 
Μεσσήνη τε καὶ )/Αργος ἅπασά τε Σισυφὶς ἀκτή · 
ἔνθα κόραι τοκέεσσιν ὑπὸ σφετέροισι τρέφονται μυρίαι οὔτε φυῆς ἐπιδευέες οὔτε νόοιο . 
τάων εὐμαρὲς ὔμμιν ὀπυίειν ἅς κ’ ἐθέλητε · 
ὡς ἀγαθοῖς πολέες βούλοιντό κε πενθεροὶ εἶναι · 
ὑμεῖς δ’ ἐν πάντεσσι διάκριτοι ἡρώεσσι , καὶ πατέρες καὶ ἄνωθεν ἅπαν πατρώιον αἷμα . 
ἀλλὰ φίλοι τοῦτον μὲν ἐάσατε πρὸς τέλος ἐλθεῖν ἄμμι γάμον · σφῷν δ’ ἄλλον ἐπιφραζώμεθα πάντες." ἴσκον τοιάδε πολλά , τὰ δ’ εἰς ὑγρὸν ᾤχετο κῦμα πνοιὴ ἔχουσ’ ἀνέμοιο , χάρις δ’ οὐχ ἕσπετο μύθοις . 
σφὼ γὰρ ἀκηλήτω καὶ ἀπηνέες . 
ἀλλ’ ἔτι καὶ νῦν πείθεσθ’ · ἄμφω δ’ ἄμμιν ἀνεψιὼ ἐκ πατρὸς ἐστόν . 
εἰ δ’ ὑμῖν κραδίη πόλεμον ποθεῖ , αἵματι δὲ χρὴ νεῖκος ἀναρρήξαντας ὁμοίιον ἔγχεα λοῦσαι , 
)/Ιδας μὲν καὶ ὅμαιμος ἐμός , κρατερὸς Πολυδεύκης , χεῖρας ἐρωήσουσιν ἀπεχθομένης ὑσμίνης , νῶι δ’ , ἐγὼ Κάστωρ τε , διακρινώμεθ’ ἄρηι ὁπλοτέρω γεγαῶτε . 
γονεῦσι δὲ μὴ πολὺ πένθος ἡμετέροισι λίπωμεν . 
ἅλις νέκυς ἐξ ἑνὸς οἴκου εἶς · ἀτὰρ ὥλλοι πάντες ἐυφρανέουσιν ἑταίρους νυμφίοι ἀντὶ νεκρῶν , ὑμεναιώσουσι δὲ κούρας τάσδ’ · ὀλίγῳ τοι ἔοικε κακῷ μέγα νεῖκος ἀναιρεῖν . 
Εἶπε , τὰ δ’ οὐκ ἄρ’ ἔμελλε θεὸς μεταμώνια θήσειν . 
τὼ μὲν γὰρ ποτὶ γαῖαν ἀπ’ ὤμων τεύχε’ ἔθεντο , ὣ γενεῇ προφέρεσκον · ὁ δ’ ἐς μέσον ἤλυθε Λυγκεύς , σείων καρτερὸν ἔγχος ὑπ’ ἀσπίδος ἄντυγα πρώτην · 
ὣς δ’ αὔτως ἄκρας ἐτινάξατο δούρατος ἀκμὰς 
Κάστωρ · ἀμφοτέροις δὲ λόφων ἐπένευον ἔθειραι . 
ἔγχεσι μὲν πρώτιστα τιτυσκόμενοι πόνον εἶχον ἀλλήλων , εἴ πού τι χροὸς γυμνωθὲν ἴδοιεν . 
ἀλλ’ ἤτοι τὰ μὲν ἄκρα πάρος τινὰ δηλήσασθαι δοῦρ’ ἐάγη , σακέεσσιν ἐνὶ δεινοῖσι παγέντα . 
τὼ δ’ ἄορ ἐκ κολεοῖο ἐρυσσαμένω φόνον αὖτις τεῦχον ἐπ’ ἀλλήλοισι · μάχης δ’ οὐ γίνετ’ ἐρωή . 
πολλὰ μὲν ἐς σάκος εὐρὺ καὶ ἱππόκομον τρυφάλειαν 
Κάστωρ , πολλὰ δ’ ἔνυξεν ἀκριβὴς ὄμμασι Λυγκεὺς τοῖο σάκος , φοίνικα δ’ ὅσον λόφον ἵκετ’ ἀκωκή . 
τοῦ μὲν ἄκρην ἐκόλουσεν ἐπὶ σκαιὸν γόνυ χεῖρα φάσγανον ὀξὺ φέροντος ὑπεξαναβὰς ποδὶ Κάστωρ σκαιῷ · ὁ δὲ πληγεὶς ξίφος ἔκβαλεν , αἶψα δὲ φεύγειν ὡρμήθη ποτὶ σῆμα πατρός , τόθι καρτερὸς )/Ιδας κεκλιμένος θηεῖτο μάχην ἐμφύλιον ἀνδρῶν . 
ἀλλὰ μεταΐξας πλατὺ φάσγανον ὦσε διαπρὸ 
Τυνδαρίδης λαγόνος τε καὶ ὀμφαλοῦ · ἔγκατα δ’ εἴσω χαλκὸς ἄφαρ διέχευεν · ὁ δ’ ἐς στόμα κεῖτο νενευκὼς 
Λυγκεύς , κὰδ δ’ ἄρα οἱ βλεφάρων βαρὺς ἔδραμεν ὕπνος . 
οὐ μὰν οὐδὲ τὸν ἄλλον ἐφ’ ἑστίῃ εἶδε πατρῴῃ παίδων Λαοκόωσσα φίλον γάμον ἐκτελέσαντα . 
ἦ γὰρ ὅγε στήλην )Αφαρηίου ἐξανέχουσαν τύμβου ἀναρρήξας ταχέως Μεσσήνιος )/Ιδας μέλλε κασιγνήτοιο βαλεῖν σφετέροιο φονῆα · 
ἀλλὰ Ζεὺς ἐπάμυνε , χερῶν δέ οἱ ἔκβαλε τυκτὴν μάρμαρον , αὐτὸν δὲ φλογέῳ συνέφλεξε κεραυνῷ . 
οὕτως Τυνδαρίδαις πολεμιζέμεν οὐκ ἐν ἐλαφρῷ . 
αὐτοί τε κρατέοντε καὶ ἐκ κρατέοντος ἔφυσαν . 
Χαίρετε Λήδας τέκνα , καὶ ἡμετέροις κλέος ὕμνοις ἐσθλὸν ἀεὶ πέμποιτε · φίλοι δέ τε πάντες ἀοιδοὶ 
Τυνδαρίδαις (Ελένῃ τε καὶ ἄλλοις ἡρώεσσιν , 
)/Ιλιον οἳ διέπερσαν ἀρήγοντες Μενελάῳ . 
ὑμῖν κῦδος ἄνακτες ἐμήσατο Χῖος ἀοιδός , ὑμνήσας Πριάμοιο πόλιν καὶ νῆας )Αχαιῶν 
)Ιλιάδας τε μάχας )Αχιλῆά τε πύργον ἀυτῆς · 
ὑμῖν αὖ καὶ ἐγὼ λιγεῶν μειλίγματα Μουσέων , οἷ’ αὐταὶ παρέχουσι καὶ ὡς ἐμὸς οἶκος ὑπάρχει , τοῖα φέρω . 
γεράων δὲ θεοῖς κάλλιστον ἀοιδαί . 
Ἐραστής 
)Ανήρ τις πολύφιλτρος ἀπηνέος ἤρατ’ ἐφάβω , τὰν μορφὰν ἀγαθῶ , τὸν δὲ τρόπον οὐκέθ’ ὁμοίω . 
μίσει τὸν φιλέοντα καὶ οὐδὲ ἓν ἅμερον εἶχε , κοὐκ ᾔδει τὸν )/Ερωτα , τίς ἦν θεός , ἡλίκα τόξα χερσὶ κρατεῖ , πῶς πικρὰ βέλη ποτικάρδια βάλλει · 
πάντα δὲ κἠν μύθοισι καὶ ἐν προσόδοισιν ἀτειρής . 
οὐδέ τι τῶν πυρσῶν παραμύθιον , οὐκ ἀμάρυγμα χείλεος , οὐκ ὄσσων λιπαρὸν σέλας , οὐ ῥοδόμαλον , οὐ λόγος , οὐχὶ φίλαμα , τὸ κουφίζει τὸν ἔρωτα . 
οἷα δὲ θὴρ ὑλαῖος ὑποπτεύῃσι κυναγώς , οὕτως πάντ’ ἐποίει ποτὶ τὸν φίλον · ἄγρια δ’ αὐτῷ χείλεα καὶ κῶραι δεινὸν βλέπος · εἶχε γὰρ ὄγκον · 
τᾷ δὲ χολᾷ τὸ πρόσωπον ἀμείβετο , φεῦγε δ’ ἀπὸ χρὼς ὕβριν τᾶς ὀργᾶς περικείμενος . 
ἀλλὰ καὶ οὕτως ἦν καλός · ἐξ ὀργᾶς ἐρεθίζετο μᾶλλον ἐραστάς . 
λοίσθιον οὐκ ἤνεικε τόσαν φλόγα τᾶς Κυθερείας , ἀλλ’ ἐλθὼν ἔκλαιε ποτὶ στυγνοῖσι μελάθροις , καὶ κύσε τὰν φλιάν , οὕτω δ’ ἀνενείκατο φωνάν · 
")/Αγριε παῖ καὶ στυγνέ , κακᾶς ἀνάθρεμμα λεαίνας , λάινε παῖ καὶ ἔρωτος ἀνάξιε , δῶρά τοι ἦλθον λοίσθια ταῦτα φέρων , τὸν ἐμὸν βρόχον · οὐκέτι πὰρ σὲ κῶρ’ ἐθέλω λύπης κεχολωμένος , ἀλλὰ βαδίζω , ἔνθα τύ μευ κατέκρινας , ὅπῃ λόγος ἦμεν ἀταρπὸν ξυνάν , τοῖσιν ἐρῶσι τὸ φάρμακον ἔνθα τὸ λᾶθος . 
ἀλλὰ καὶ ἢν ὅλον αὐτὸ λαβὼν ποτὶ χεῖλος ἀμέλξω , οὐδ’ οὕτως σβέσσω τὸν ἐμὸν χόλον . 
ἄρτι δὲ χαίρειν τοῖσι τεοῖς προθύροις ἐπιτέλλομαι . 
οἶδα τὸ μέλλον . 
καὶ τὸ ῥόδον καλόν ἐστι , καὶ ὁ χρόνος αὐτὸ μαραίνει · 
καὶ τὸ ἴον καλόν ἐστιν ἐν εἴαρι , καὶ ταχὺ γηρᾷ · 
λευκὸν τὸ κρίνον ἐστί , μαραίνεται ἁνίκα πίπτῃ · 
ἁ δὲ χιὼν λευκά , καὶ τάκεται ἁνίκα πασθῇ . 
καὶ κάλλος καλόν ἐστι τὸ παιδικόν , ἀλλ’ ὀλίγον ζῇ . 
ἥξει καιρὸς ἐκεῖνος , ὁπανίκα καὶ τὺ φιλάσεις , ἁνίκα τὰν κραδίαν ὀπτεύμενος ἁλμυρὰ κλαύσῃ . 
ἀλλὰ τὺ παῖ καὶ τοῦτο πανύστατον ἁδύ τι ῥέξον · 
ὁππόταν ἐξενθὼν ἠρτημένον ἐν προθύροισι τοῖσι τεοῖσιν ἴδῃς τὸν τλάμονα , μή με παρένθῃς , στᾶθι δὲ καὶ βραχὺ κλαῦσον , ἐπισπείσας δὲ τὸ δάκρυ λῦσον τῶ σχοίνω με καὶ ἀμφίθες ἐκ ῥεθέων σῶν εἵματα καὶ κρύψόν με , τὸ δ’ αὖ πύματόν με φίλασον , κἂν νεκρῷ χάρισαι τὰ σὰ χείλεα . 
μή με φοβαθῇς · 
οὐ δύναμαι λυπεῖν σε , διαλλάξεις με φιλάσας . 
χῶμα δέ μοι χῶσόν τι ὅ μευ κρύψει τὸν ἔρωτα . 
κἂν ἀπίῃς , τόδε μοι τρὶς ἐπαίασον · ὦ φίλε κεῖσαι . 
ἢν δὲ θέλῃς , καὶ τοῦτο · καλὸς δέ μοι ὤλεθ’ ἑταῖρος . 
γράψον καὶ τόδε γράμμα , τὸ σοῖς τοίχοισι χαράξω · 
"τοῦτον ἔρως ἔκτεινεν . 
ὁδοιπόρε , μὴ παροδεύσῃς , ἀλλὰ στὰς τόδε λέξον · ἀπηνέα εἶχεν ἑταῖρον." 
=(Ωδ’ εἰπὼν λίθον εἷλκεν , ἐρεισάμενος δ’ ἐπὶ τοίχω ἄχρι μέσων οὐδῶν φοβερὸν λίθον ἅπτετ’ ἀπ’ αὐτῶν , τὰν λεπτὰν σχοινῖδα , βρόχον δ’ ἐνέβαλλε τραχήλῳ , τὰν ἕδραν δ’ ἐκύλισεν ὑπὲκ ποδός , ἠδ’ ἐκρεμάσθη νεκρός . 
ὁ δ’ αὖτ’ ὤιξε θύρας καὶ τὸν νεκρὸν εἶδεν αὐλᾶς ἐξ ἰδίας ἠρτημένον , οὐδ’ ἐλυγίχθη τὰν ψυχάν , οὐ κλαῦσε νέον φόνον , ἀλλ’ ἐπὶ νεκρῷ εἵματα πάντ’ ἐμίανεν , ἐφαβικὰ βαῖνε δ’ ἐς ἄθλα γυμναστῶν , καὶ τῆλε φίλων ἐπεμαίετο λουτρῶν , καὶ ποτὶ τὸν θεὸν ἦλθε , τὸν ὕβρισε · λαϊνέας δὲ ἵστατ’ ἀπὸ κρηπῖδος ἐς ὕδατα · τῷ δ’ ἐφύπερθεν ἅλατο καὶ τὤγαλμα , κακὸν δ’ ἔκτεινεν ἔφαβον · 
νᾶμα δ’ ἐφοινίχθη · παιδὸς δ’ ἐπενάχετο σῶμα . 
χαίρετε τοὶ φιλέοντες · ὁ γὰρ μισῶν ἐφονεύθη . 
στέργετε δ’ οἱ μισεῦντες · ὁ γὰρ θεὸς οἶδε δικάζειν . 
Ἡρακλίσκος 
(Ηρακλέα δεκάμηνον ἐόντα πόχ’ ἁ Μιδεᾶτις 
)Αλκμήνα καὶ νυκτὶ νεώτερον )Ιφικλῆα , ἀμφοτέρους λούσασα καὶ ἐμπλήσασα γάλακτος , χαλκείαν κατέθηκεν ἐς ἀσπίδα , τὰν Πτερελάου 
)Αμφιτρύων καλὸν ὅπλον ἀπεσκύλευσε πεσόντος . 
ἁπτομένα δὲ γυνὰ κεφαλᾶς μυθήσατο παίδων · 
"Εὕδετ’ ἐμὰ βρέφεα γλυκερὸν καὶ ἐγέρσιμον ὕπνον , εὕδετ’ ἐμὰ ψυχά , δύ’ ἀδελφεώ , εὔσοα τέκνα · 
ὄλβιοι εὐνάζοισθε καὶ ὄλβιοι ἀῶ ἵκοισθε." 
(\Ως φαμένα δίνασε σάκος μέγα · τοὺς δ’ ἔλαβ’ ὕπνος . 
ἆμος δὲ στρέφεται μεσονύκτιον ἐς δύσιν ἄρκτος 
)Ωρίωνα κατ’ αὐτόν , ὁ δ’ ἀμφαίνει μέγαν ὦμον , τᾶμος ἄρ’ αἰνὰ πέλωρα δύω πολυμήχανος (/Ηρη κυανέαις φρίσσοντας ὑπὸ σπείραισι δράκοντας ὦρσεν ἐπὶ πλατὺν οὐδόν , ὅθι σταθμὰ κοῖλα θυράων εἶκεν , ἀπειλήσασα φαγεῖν βρέφος (Ηρακλῆα . 
τὼ δ’ ἐξειληθέντες ἐπὶ χθονὶ γαστέρας ἄμφω αἱμοβόρους ἐκύλιον · ἀπ’ ὀφθαλμῶν δὲ κακὸν πῦρ ἐρχομένοις λάμπεσκε , βαρὺν δ’ ἐξέπτυον ἰόν . 
ἀλλ’ ὅτε δὴ παίδων λιχμώμενοι ἐγγύθεν ἦνθον , καὶ τότ’ ἄρ’ ἐξέγροντο , Διὸς νοέοντος ἅπαντα , 
)Αλκμήνας φίλα τέκνα , φάος δ’ ἀνὰ οἶκον ἐτύχθη . 
ἤτοι ὅγ’ εὐθὺς ἄυσεν , ὅπως κακὰ θηρί’ ἀνέγνω κοίλου ὑπὲρ σάκεος καὶ ἀναιδέας εἶδεν ὀδόντας , 
)Ιφικλέης , οὔλαν δὲ ποσὶν διελάκτισε χλαῖναν , φευγέμεν ὁρμαίνων · ὁ δ’ ἐναντίος εἴχετο χερσὶν 
(Ηρακλέης , ἄμφω δὲ βαρεῖ ἐνεδήσατο δεσμῷ , δραξάμενος φάρυγος , τόθι φάρμακα λυγρὰ κέκρυπται οὐλομένοις ὀφίεσσιν , ἃ καὶ θεοὶ ἐχθαίροντι . 
τὼ δ’ αὖτε σπείραισιν ἑλισσέσθην περὶ παῖδα ὀψίγονον γαλαθηνόν , ὑπὸ τροφῷ αἰὲν ἄδακρυν · 
ἂψ δὲ πάλιν διέλυον ἐπεὶ μογέοιεν ἀκάνθας , δεσμοῦ ἀναγκαίου πειρώμενοι ἔκλυσιν εὑρεῖν . 
)Αλκμήνα δ’ ἐσάκουσε βοᾶς καὶ ἐπέγρετο πράτα · 
")/Ανσταθ’ )Αμφιτρύων · ἐμὲ γὰρ δέος ἴσχει ὀκνηρόν · 
ἄνστα , μηδὲ πόδεσσιν ἑοῖς ὑπὸ σάνδαλα θείῃς . 
οὐκ ἀίεις , παίδων ὁ νεώτερος ὅσσον ἀυτεῖ ; 
ἢ οὐ νοέεις , ὅτι νυκτὸς ἀωρί που , οἱ δέ τε τοῖχοι πάντες ἀριφραδέες , καθαρᾶς ἅπερ ἠριγενείας ; 
ἔστί τί μοι κατὰ δῶμα νεώτερον , ἔστι φίλ’ ἀνδρῶν." 
(\Ως φάθ’ . 
ὁ δ’ ἐξ εὐνᾶς ἀλόχῳ κατέβαινε πιθήσας · 
δαιδάλεον δ’ ὥρμασε μετὰ ξίφος , ὅ οἱ ὕπερθεν κλιντῆρος κεδρίνου περὶ πασσάλῳ αἰὲν ἄωρτο . 
ἤτοι ὅγ’ ὠριγνᾶτο νεοκλώστου τελαμῶνος , κουφίζων ἑτέρᾳ κολεὸν μέγα , λώτινον ἔργον . 
ἀμφιλαφὴς δ’ ἄρα παστὰς ἐνεπλήσθη πάλιν ὄρφνας · 
δμῶας δὴ τότ’ ἄυσεν ὕπνον βαρὺν ἐκφυσῶντας · 
"Οἴσετε πῦρ ὅτι θᾶσσον ἀπ’ ἐσχαρεῶνος ἑλόντες , δμῶες ἐμοί , στιβαροὺς δὲ θυρᾶν ἀνακόψατ’ ὀχῆας." 
"ἄνστατε δμῶες ταλασίφρονες . 
αὐτὸς ἀυτεῖ." 
=)Η ῥα γυνὰ Φοίνισσα μύλαις ἔπι κοῖτον ἔχουσα . 
οἱ δ’ αἶψα προγένοντο λύχνοις ἅμα δαιομένοισι δμῶες · ἐνεπλήσθη δὲ δόμος σπεύδοντος ἑκάστου . 
ἤτοι ἄρ’ ὡς εἴδοντ’ ἐπιτίτθιον (Ηρακλῆα θῆρε δύω χείρεσσιν ἀπρὶξ ἁπαλαῖσιν ἔχοντα , συμπλήγδην ἰάχησαν · ὁ δ’ ἐς πατέρ’ )Αμφιτρύωνα ἑρπετὰ δεικανάασκεν , ἐπάλλετο δ’ ὑψόθι χαίρων κουροσύνᾳ , γελάσας δὲ πάρος κατέθηκε ποδοῖιν πατρὸς ἑοῦ θανάτῳ κεκαρωμένα δεινὰ πέλωρα . 
)Αλκμήνα μὲν ἔπειτα ποτὶ σφέτερον βάλε κόλπον ξηρὸν ὑπαὶ δείους ἀκρόχλοον )Ιφικλῆα · 
)Αμφιτρύων δὲ τὸν ἄλλον ὑπ’ ἀμνείαν θέτο χλαῖναν παῖδα , πάλιν δ’ ἐς λέκτρον ἰὼν ἐμνάσατο κοίτου . 
ὄρνιθες τρίτον ἄρτι τὸν ἔσχατον ὄρθρον ἄειδον · 
Τειρεσίαν τόκα μάντιν ἀλαθέα πάντα λέγοντα 
)Αλκμήνα καλέσασα τέρας κατέλεξε νεοχμόν , καί νιν ὑποκρίνεσθαι , ὅπως τελέεσθαι ἔμελλεν , ἠνώγει . 
"μηδ’ εἴ τι θεοὶ νοέοντι πονηρόν , αἰδόμενος σύ με κρύπτε · καὶ ὣς οὐκ ἔστιν ἀλύξαι ἀνθρώποις ὅ τι Μοῖρα κατὰ κλωστῆρος ἐπείγει . 
ἀλλ’ Εὐηρείδα μάλα σε φρονέοντα διδάσκω." 
Τόσσ’ ἔλεγεν βασίλεια · ὁ δ’ ἀνταμείβετο τοίως · 
"Θάρσει ἀριστοτόκεια γύναι , Περσήιον αἷμα . 
θάρσει · μελλόντων δὲ τὸ λώιον ἐν φρεσὶ θέσθαι . 
ναὶ γὰρ ἐμὸν γλυκὺ φέγγος ἀποιχόμενον πάλαι ὄσσων , πολλαὶ )Αχαιιάδων μαλακὸν περὶ γούνατι νῆμα χειρὶ κατατρίψοντι ἀκρέσπερον ἀείδοισαι 
)Αλκμήναν ὀνομαστί , σέβας δ’ ἔσῃ )Αργείαισι . 
τοῖος ἀνὴρ ὅδε μέλλει ἐς οὐρανὸν ἄστρα φέροντα ἀμβαίνειν τεὸς υἱός , ἀπὸ στέρνων πλατὺς ἥρως , οὗ καὶ θηρία πάντα καὶ ἀνέρες ἥσσονες ἄλλοι . 
δώδεκά οἱ τελέσαντι πεπρωμένον ἐν Διὸς οἰκεῖν μόχθους , θνητὰ δὲ πάντα πυρὰ Τραχίνιος ἑξεῖ . 
γαμβρὸς δ’ ἀθανάτων κεκλήσεται , οἳ τάδ’ ἐπῶρσαν κνώδαλα φωλεύοντα βρέφος διαδηλήσασθαι . 
ἔσται δὴ τοῦτ’ ἆμαρ , ὁπηνίκα νεβρὸν ἐν εὐνᾷ καρχαρόδων σίνεσθαι ἰδὼν λύκος οὐκ ἐθελήσει . 
ἀλλὰ γύναι πῦρ μέν τοι ὑπὸ σποδῷ εὔτυκον ἔστω , κάγκανα δ’ ἀσπαλάθου ξύλ’ ἑτοιμάσατ’ ἢ παλιούρου ἢ βάτου ἢ ἀνέμῳ δεδονημένον αὖον ἄχερδον · 
καῖε δὲ τώδ’ ἀγρίαισιν ἐπὶ σχίζαισι δράκοντε νυκτὶ μέσᾳ , ὅκα παῖδα κανεῖν τεὸν ἤθελον αὐτοί . 
ἦρι δὲ συλλέξασα κόνιν πυρὸς ἀμφιπόλων τις ῥιψάτω εὖ μάλα πᾶσαν ὑπὲρ ποταμοῖο φέρουσα ῥωγάδας ἐς πέτρας ὑπερούριον , ἂψ δὲ νέεσθαι ἄστρεπτος · καθαρῷ δὲ πυρώσατε δῶμα θεείῳ πρᾶτον , ἔπειτα δ’ ἅλεσσι μεμιγμένον , ὡς νενόμισται , θαλλῷ ἐπιρραίνειν ἐστεμμένῳ ἀβλαβὲς ὕδωρ · 
Ζηνὶ δ’ ἐπιρρέξαι καθυπερτέρῳ ἄρσενα χοῖρον , δυσμενέων αἰεὶ καθυπέρτεροι ὡς τελέθοιτε." 
Φᾶ , καὶ ἐρωήσας ἐλεφάντινον ᾤχετο δίφρον 
Τειρεσίας πολλοῖσι βαρύς περ ἐὼν ἐνιαυτοῖς . 
(Ηρακλέης δ’ ὑπὸ ματρὶ νέον φυτὸν ὣς ἐν ἀλωᾷ ἐτρέφετ’ )Αργείου κεκλημένος )Αμφιτρύωνος . 
γράμματα μὲν τὸν παῖδα γέρων Λίνος ἐξεδίδαξεν , υἱὸς )Απόλλωνος μελεδωνεὺς ἄγρυπνος ἥρως , τόξον δ’ ἐντανύσαι καὶ ἐπίσκοπον εἶναι ὀϊστῶν 
Εὔρυτος ἐκ πατέρων μεγάλαις ἀφνειὸς ἀρούραις . 
αὐτὰρ ἀοιδὸν ἔθηκε καὶ ἄμφω χεῖρας ἔπλασσε πυξίνᾳ ἐν φόρμιγγι Φιλαμμονίδας εὔμολπος . 
ὅσσα δ’ ἀπὸ σκελέων ἑδροστρόφοι )Αργόθεν ἄνδρες ἀλλάλους σφάλλοντι παλαίσμασιν , ὅσσά τε πύκται δεινοὶ ἐν ἱμάντεσσιν , ἅ τ’ ἐς γαῖαν προπεσόντες πάμμαχοι ἐξεύροντο σοφίσματα σύμφορα τέχνᾳ , πάντ’ ἔμαθ’ (Ερμείαο διδασκόμενος παρὰ παιδὶ 
(Αρπαλύκῳ Φανοτῆι , τὸν οὐδ’ ἂν τηλόθι λεύσσων θαρσαλέως τις ἔμεινεν ἀεθλεύοντ’ ἐν ἀγῶνι · 
τοῖον ἐπισκύνιον βλοσυρῷ ἐπέκειτο προσώπῳ . 
ἵππους δ’ ἐξελάσασθαι ὑφ’ ἅρματι , καὶ περὶ νύσσαν ἀσφαλέως κάμπτοντα τροχῷ σύριγγα φυλάξαι , 
)Αμφιτρύων ὃν παῖδα φίλα φρονέων ἐδίδαξεν αὐτός , ἐπεὶ μάλα πολλὰ θοῶν ἐξήρατ’ ἀγώνων 
)/Αργει ἐν ἱπποβότῳ κειμήλια , καί οἱ ἀαγεῖς δίφροι , ἐφ’ ὧν ἐπέβαινε , χρόνῳ διέλυσαν ἱμάντας . 
δούρατι δὲ προβολαίῳ ὑπ’ ἀσπίδι ὦμον ἔχοντα ἀνδρὸς ὀρέξασθαι ξιφέων τ’ ἀνέχεσθαι ἀμυχμόν , κοσμῆσαί τε φάλαγγα λόχον τ’ ἀναμετρήσασθαι δυσμενέων ἐπιόντα καὶ ἱππήεσσι κελεῦσαι 
Κάστωρ (Ιππαλίδας δέδαεν , φυγὰς )/Αργεος ἐνθών , ὁππόκα κλᾶρον ἅπαντα καὶ οἰνόπεδον μέγα Τυδεὺς ναῖε παρ’ )Αδρήστοιο λαβὼν ἱππήλατον )/Αργος . 
Κάστορι δ’ οὔτις ὁμοῖος ἐν ἡμιθέοις πολεμιστὴς ἄλλος ἔην πρὶν γῆρας ἀποτρῖψαι νεότητα . 
=(Ωδε μὲν (Ηρακλῆα φίλα παιδεύσατο μάτηρ . 
εὐνὰ δ’ ἦς τῷ παιδὶ τετυγμένα ἀγχόθι πατρὸς δέρμα λεόντειον μάλα οἱ κεχαρισμένον αὐτῷ , δεῖπνον δὲ κρέα τ’ ὀπτὰ καὶ ἐν κανέῳ μέγας ἄρτος 
Δωρικός · ἀσφαλέως κε φυτοσκάφον ἄνδρα κορέσσαι . 
αὐτὰρ ἐπ’ ἄματι τυννὸν ἄνευ πυρὸς αἴνυτο δόρπον . 
εἵματα δ’ οὐκ ἀσκητὰ μέσας ὑπὲρ ἕννυτο κνάμας . 
Ἡρακλῆς Λεοντοφόνος 
Τὸν δ’ ὁ γέρων προσέειπε φυτῶν ἐπίουρος ἀροτρεὺς παυσάμενος ἔργοιο , τό οἱ μετὰ χερσὶν ἔκειτο · 
")/Εκ τοι ξεῖνε πρόφρων μυθήσομαι ὅσσ’ ἐρεείνεις , 
(Ερμέω ἁζόμενος δεινὴν ὄπιν εἰνοδίοιο · 
τὸν γάρ φασι μέγιστον ἐπουρανίων κεχολῶσθαι , εἴ κεν ὁδοῦ ζαχρεῖον ἀνήνηταί τις ὁδίτην . 
ποῖμναι μὲν βασιλῆος εὔτριχες Αὐγείαο οὐ πᾶσαι βόσκονται ἴαν βόσιν οὐδ’ ἕνα χῶρον · 
ἀλλ’ αἱ μέν ῥα νάοντος ἐπ’ ὄχθαις ἀμφ’ )Ελισοῦντος , αἱ δ’ ἱερὸν θείοιο παρὰ ῥόον )Αλφειοῖο , αἱ δ’ ἐπὶ Βουπρασίου πολυβότρυος , αἱ δὲ καὶ ὧδε . 
χωρὶς δὴ σηκοί σφι τετυγμένοι εἰσὶν ἑκάσταις . 
αὐτὰρ βουκολίοισι περιπλήθουσί περ ἔμπης πάντεσσιν νομοὶ ὧδε τεθηλότες αἰὲν ἔασι , 
Μηνίου ἀμμέγα τῖφος , ἐπεὶ πολυειδέα ποίην λειμῶνες θαλέθουσιν ὑπόδροσοι εἰαμεναί τε εἰς ἅλις , ἥ ῥα βόεσσι μένος κεραῇσιν ἀέξει . 
αὖλις δέ σφισιν ἥδε τεῆς ἐπὶ δεξιὰ χειρὸς φαίνεται εὖ μάλα πᾶσα πέρην ποταμοῖο ῥέοντος , κείνῃ , ὅθι πλατάνιστοι ἐπηεταναὶ πεφύασι χλωρή τ’ ἀγριέλαιος , )Απόλλωνος νομίοιο ἱερὸν ἁγνόν , ξεῖνε , τελειοτάτοιο θεοῖο . 
εὐθὺς δὲ σταθμοὶ περιμήκεες ἀγροιώταις δέδμηνθ’ , οἳ βασιλῆι πολὺν καὶ ἀθέσφατον ὄλβον ῥυόμεθ’ ἐνδυκέως , τριπόλοις σπόρον ἐν νειοῖσιν ἔσθ’ ὅτε βάλλοντες καὶ τετραπόλοισιν ὁμοίως . 
οὔρους μὴν ἴσασι φυτοσκάφοι οἱ πολύεργοι , ἐς ληνοὺς δ’ ἱκνεῦνται , ἐπὴν θέρος ὥριον ἔλθῃ . 
πᾶν γὰρ δὴ πεδίον τόδ’ ἐπίφρονος Αὐγείαο , πυροφόροι τε γύαι καὶ ἀλωαὶ δενδρήεσσαι , μέχρις ἐπ’ ἐσχατιὰς πολυπίδακος ἀκρωρείης , ἃς ἡμεῖς ἔργοισιν ἐποιχόμεθα πρόπαν ἦμαρ , ἣ δίκη οἰκήων , οἷσιν βίος ἔπλετ’ ἐπ’ ἀγροῦ . 
ἀλλὰ σύ πέρ μοι ἔνισπε , τό τοι καὶ κέρδιον αὐτῷ ἔσσεται , οὗτινος ὧδε κεχρημένος εἰλήλουθας , ἠὲ σύγ’ Αὐγείην ἢ καὶ δμώων τινὰ κείνου δίζεαι , οἵ οἱ ἔασιν . 
ἐγὼ δέ κέ τοι σάφα εἰδὼς ἀτρεκέως εἴποιμ’ , ἐπεὶ οὐ σέγε φημὶ κακῶν ἒξ ἔμμεναι οὐδὲ κακοῖσιν ἐοικότα φύμεναι αὐτόν , οἷόν τοι μέγα εἶδος ἐπιπρέπει . 
ἦ ῥά νυ παῖδες ἀθανάτων τοιοίδε μετὰ θνητοῖσιν ἔασι." 
Τὸν δ’ ἀπαμειβόμενος προσέφη Διὸς ἄλκιμος υἱός . 
"Ναὶ γέρον Αὐγείην ἐθέλοιμί κεν ἀρχὸν )Επειῶν εἰσιδέειν · τοῦ γάρ με καὶ ἤγαγεν ἐνθάδε χρειώ . 
εἰ δ’ ὁ μὲν ἂρ κατὰ ἄστυ μένει παρὰ οἷσι πολίταις δήμου κηδόμενος , διὰ δὲ κρίνουσι θέμιστας , δμώων δή τινα πρέσβυ σύ μοι φράσον ἡγεμονεύσας , ὅστις ἐπ’ ἀγρῶν τῶνδε γεραίτερος αἰσυμνήτης , ᾧ κε τὸ μὲν εἴποιμι , τὸ δ’ ἐκ φαμένοιο πυθοίμην . 
ἄλλου δ’ ἄλλον ἔθηκε θεὸς ἐπιδευέα φωτῶν." 
Τὸν δ’ ὁ γέρων ἐξαῦτις ἀμείβετο δῖος ἀροτρεύς · 
")Αθανάτων ὦ ξεῖνε φραδῇ τινος ἐνθάδ’ ἱκάνεις , ὥς τοι πᾶν ὃ θέλεις αἶψα χρέος ἐκτετέλεσται . 
ὧδε γὰρ Αὐγείης , υἱὸς φίλος )Ηελίοιο , σφωιτέρῳ σὺν παιδί , βίῃ Φυλῆος ἀγαυοῦ , χθιζός γ’ εἰλήλουθεν ἀπ’ ἄστεος , ἤμασι πολλοῖς κτῆσιν ἐποψόμενος , ἥ οἱ νήριθμος ἐπ’ ἀγρῶν · 
ὥς που καὶ βασιλεῦσιν ἐείδεται ἐν φρεσὶν ᾗσιν αὐτοῖς κηδομένοισι σαώτερος ἔμμεναι οἶκος . 
ἀλλ’ ἴομεν μάλα πρός μιν · ἐγὼ δέ τοι ἡγεμονεύσω αὖλιν ἐφ’ ἡμετέρην , ἵνα κεν τέτμοιμεν ἄνακτα." 
(\Ως εἰπὼν ἡγεῖτο , νόῳ δ’ ἔτι πόλλ’ ἐμενοίνα , δέρμά τε θηρὸς ὁρῶν χειροπληθῆ τε κορύνην , ὁππόθεν ὁ ξεῖνος · μέμονεν δέ μιν αἰὲν ἔρεσθαι · 
ἂψ δ’ ὄκνῳ ποτὶ χεῖλος ἐλάμβανε μῦθον ἰόντα , μή τί οἱ οὐ κατὰ καιρὸν ἔπος προτιμυθήσαιτο , σπερχομένου · χαλεπὸν δ’ ἑτέρου νόον ἴδμεναι ἀνδρός . 
τοὺς δὲ κύνες προσιόντας ἀπόπροθεν αἶψ’ ἐνόησαν , ἀμφότερον ὀσμῇ τε χροὸς δούπῳ τε ποδοῖιν . 
θεσπέσιον δ’ ὑλάοντες ἐπέδραμον ἄλλοθεν ἄλλος 
)Αμφιτρυωνιάδῃ (Ηρακλέι · τὸν δὲ γέροντα ἀχρεῖον κλάζοντε περίσσαινον ἑτέρωθεν . 
τοὺς μὲν ὅγε λάεσσιν ἀπὸ χθόνος ὅσσον ἀείρων φευγέμεν ἂψ ὀπίσω δειδίσσετο , τρηχὺ δὲ φωνῇ ἠπείλει μάλα πᾶσιν , ἐρητύσασκε δ’ ὑλαγμοῦ , χαίρων ἐν φρεσὶν ᾗσιν , ὁθούνεκεν αὖλιν ἔρυντο αὐτοῦ γ’ οὐ παρεόντος · ἔπος δ’ ὅγε τοῖον ἔειπεν · 
")\Ω πόποι , οἷον τοῦτο θεοὶ ποίησαν ἄνακτες θηρίον ἀνθρώποισι μετέμμεναι , ὡς ἐπιμηθές . 
εἴ οἱ καὶ φρένες ὧδε νοήμονες ἔνδοθεν ἦσαν , ᾔδει δ’ , ᾧ τε χρὴ χαλεπαινέμεν ᾧ τε καὶ οὐκί , οὐκ ἄν οἱ θηρῶν τις ἐδήρισεν περὶ τιμῆς · 
νῦν δὲ λίην ζάκοτόν τε καὶ ἀρρηνὲς γένετ’ αὔτως . 
=)Η ῥα , καὶ ἐσσυμένως ποτὶ ταὐλίον ἷξον ἰόντες . 
)Ηέλιος μὲν ἔπειτα ποτὶ ζόφον ἔτραπεν ἵππους δείελον ἦμαρ ἄγων · τὰ δ’ ἐπήλυθε πίονα μῆλα ἐκ βοτάνης ἀνιόντα μετ’ αὐλία τε σηκούς τε . 
αὐτὰρ ἔπειτα βόες μάλα μυρίαι ἄλλαι ἐπ’ ἄλλαις ἐρχόμεναι φαίνονθ’ ὡσεὶ νέφη ὑδατόεντα , ἅσσά τ’ ἐν οὐρανῷ εἶσιν ἐλαυνόμενα προτέρωσε ἠὲ νότοιο βίῃ ἠὲ Θρῃκὸς βορέαο · 
τῶν μέν τ’ οὔτις ἀριθμὸς ἐν ἠέρι γίνετ’ ἰόντων , οὐδ’ ἄνυσις · τόσα γάρ τε μετὰ προτέροισι κυλίνδει ἲς ἀνέμου , τὰ δέ τ’ ἄλλα κορύσσεται αὖτις ἐπ’ ἄλλοις · 
τόσσ’ αἰεὶ μετόπισθε βοῶν ἐπὶ βουκόλῑ ᾔει . 
πᾶν δ’ ἄρ’ ἐνεπλήσθη πεδίον , πᾶσαι δὲ κέλευθοι ληίδος ἐρχομένης (στείνοντο δὲ πίονες ἀγροἴ , μυκηθμῷ · σηκοὶ δὲ βοῶν ῥεῖα πλήσθησαν εἰλιπόδων , ὄιες δὲ κατ’ αὐλὰς ηὐλίζοντο . 
ἔνθα μὲν οὔτις ἕκηλος ἀπειρεσίων περ ἐόντων εἱστήκει παρὰ βουσὶν ἀνὴρ κεχρημένος ἔργου · 
ἀλλ’ ὁ μὲν ἀμφὶ πόδεσσιν ἐυτμήτοισιν ἱμᾶσι κωλοπέδας ἀράρισκε περισταδὸν ἐγγὺς ἀμέλγειν · 
ἄλλος δ’ αὖ φίλα τέκνα φίλαις ὑπὸ μητράσιν ἵει πινέμεναι λιαροῖο μεμαότα πάγχυ γάλακτος , ἄλλος ἀμόλγιον εἶχ’ , ἄλλος τρέφε πίονα τυρόν , ἄλλος ἐσῆγεν ἔσω ταύρους δίχα θηλειάων . 
Αὐγείης δ’ ἐπὶ πάντας ἰὼν θηεῖτο βοαύλους ἥντινά οἱ κτεάνων κομιδὴν ἐτίθεντο νομῆες , σὺν δ’ υἱός τε βίη τε βαρύφρονος (Ηρακλῆος ὡμάρτευν βασιλῆι διερχομένῳ μέγαν ὄλβον . 
ἔνθα καὶ ἄρρηκτόν περ ἔχων ἐν στήθεσι θυμὸν 
)Αμφιτρυωνιάδης καὶ ἀρηρότα νωλεμὲς αἰεὶ ἐκπάγλως θαύμαζε θεῶν τόγε μυρίον ἕδνον εἰσορόων . 
οὐ γάρ κεν ἔφασκέ τις οὐδὲ ἐώλπει ἀνδρὸς ληίδ’ ἑνὸς τόσσην ἔμεν οὐδὲ δέκ’ ἄλλων , οἵτε πολύρρηνες πάντων ἔσαν ἐκ βασιλήων . 
)Ηέλιος δ’ ᾧ παιδὶ τόγ’ ἔξοχον ὤπασε δῶρον , ἀφνειὸν μήλοις περὶ πάντων ἔμμεναι ἀνδρῶν , καί ῥά οἱ αὐτὸς ὄφελλε διαμπερέως βοτὰ πάντα ἐς τέλος · οὐ μὲν γάρ τις ἐπήλυθε νοῦσος ἐκείνου βουκολίοις , αἵτ’ ἔργα καταφθείρουσι νομήων , αἰεὶ δὲ πλέονες κερααὶ βόες , αἰὲν ἀμείνους ἐξ ἔτεος γίνοντο μάλ’ εἰς ἔτος · ἦ γὰρ ἅπασαι ζωοτόκοι τ’ ἦσαν περιώσια θηλυτόκοι τε . 
ταῖς δὲ τριηκόσιοι ταῦροι συνάμ’ ἐστιχόωντο κνήμαργοί θ’ ἕλικές τε , διηκόσιοί γε μὲν ἄλλοι φοίνικες · πάντες δ’ ἐπιβήτορες οἵγ’ ἔσαν ἤδη . 
ἄλλοι δ’ αὖ μετὰ τοῖσι δυώδεκα βουκολέοντο ἱεροὶ )Ηελίοιο · χρόην δ’ ἔσαν ἠύτε κύκνοι ἀργησταί , πᾶσιν δὲ μετέπρεπον εἰλιπόδεσσιν οἳ καὶ ἀτιμαγέλαι βόσκοντ’ ἐριθηλέα ποίην ἐν νομῷ · ὧδ’ ἔκπαγλον ἐπὶ σφίσι γαυριόωντο . 
καί ῥ’ ὁπότ’ ἐκ λασίοιο θοοὶ προγενοίατο θῆρες ἐς πεδίον δρυμοῖο βοῶν ἕνεκ’ ἀγροτεράων , πρῶτοι τοίγε μάχηνδε κατὰ χροὸς ᾔεσαν ὀσμήν , δεινὸν δ’ ἐβρυχῶντο φόνον λεύσσοντε προσώπῳ . 
τῶν μέν τε προφέρεσκε βίηφί τε καὶ σφένεϊ ᾧ ἠδ’ ὑπεροπλίῃ Φαέθων μέγας , ὅν ῥα βοτῆρες ἀστέρι πάντες ἔισκον , ὁθούνεκα πολλὸν ἐν ἄλλοις βουσὶν ἰὼν λάμπεσκεν , ἀρίζηλος δ’ ἐτέτυκτο . 
ὃς δή τοι σκύλος αὖον ἰδὼν χαροποῖο λέοντος αὐτῷ ἔπειτ’ ἐπόρουσεν ἐυσκόπῳ (Ηρακλῆι χρίμψασθαι ποτὶ πλευρὰ κάρη στιβαρόν τε μέτωπον . 
τοῦ μὲν ἄναξ προσιόντος ἐδράξατο χειρὶ παχείῃ σκαιοῦ ἄφαρ κέραος , κατὰ δ’ αὐχένα νέρθ’ ἐπὶ γαίης κλάσσε βαρύν περ ἐόντα , πάλιν δέ μιν ὦσεν ὀπίσσω ὤμῳ ἐπιβρίσας · ὁ δέ οἱ περὶ νεῦρα τανυσθεὶς μυὼν ἐξ ὑπάτοιο βραχίονος ὀρθὸς ἀνέστη . 
θαύμαζεν δ’ αὐτός τε ἄναξ υἱός τε δαΐφρων 
Φυλεὺς οἵ τ’ ἐπὶ βουσὶ κορωνίσι βουκόλοι ἄνδρες , 
)Αμφιτρυωνιάδαο βίην ὑπέροπλον ἰδόντες . 
Τὼ δ’ εἰς ἄστυ λιπόντε καταυτόθι πίονας ἀγροὺς ἐστιχέτην , Φυλεύς τε βίη θ’ (Ηρακληείη . 
λαοφόρου δ’ ἐπέβησαν ὅθι πρώτιστα κελεύθου , λεπτὴν καρπαλίμοισι τρίβον ποσὶν ἐξανύσαντες , ἥ ῥα δῑ ἀμπελεῶνος ἀπὸ σταθμῶν τετάνυστο οὔτι λίην ἀρίσημος ἐν ὕλῃ χλωρὰ θέουσα , τῇ μιν ἄρα προσέειπε Διὸς γόνον ὑψίστοιο 
Αὐγείω φίλος υἱὸς ἕθεν μετόπισθεν ἰόντα , ἦκα παρακλίνας κεφαλὴν κατὰ δεξιὸν ὦμον · 
"Ξεῖνε , πάλαι τινὰ πάγχυ σέθεν πέρι μῦθον ἀκούσας ὡσεί περ σφετέρῃσιν ἐνὶ φρεσὶ βάλλομαι ἄρτι . 
ἤλυθε γὰρ στείχων τις ἀπ’ )/Αργεος ὡς μέσος ἀκμῆς ἐνθάδ’ )Αχαιὸς ἀνὴρ (Ελίκης ἐξ ἀγχιάλοιο · 
ὃς δή τοι μυθεῖτο καὶ ἐν πλεόνεσσιν )Επειῶν , οὕνεκεν )Αργείων τις ἕθεν παρεόντος ὄλεσσε θηρίον , αἰνολέοντα , κακὸν τέρας ἀγροιώταις , κοίλην αὖλιν ἔχοντα Διὸς Νεμέοιο παρ’ ἄλσος , οὐκ οἶδ’ ἀτρεκέως ἢ )/Αργεος ἐξ ἱεροῖο αὐτόθεν ἢ Τίρυνθα νέμων πόλιν ἠὲ Μυκήνην . 
ὣς κεῖνος ἀγόρευε · γένος δέ μιν εἶναι ἔφασκεν , εἰ ἐτεόν περ ἐγὼ μιμνήσκομαι , ἐκ Περσῆος . 
ἔλπομαι οὐχ ἕτερον τόδε τλήμεναι Αἰγιαλήων ἠὲ σέ · δέρμα δὲ θηρὸς ἀριφραδέως ἀγορεύει χειρῶν καρτερὸν ἔργον , ὅ τοι περὶ πλευρὰ καλύπτει . 
εἴπ’ ἄγε νῦν μοι πρῶτον , ἵνα γνώω κατὰ θυμόν , ἥρως , εἴτ’ ἐτύμως μαντεύομαι εἴτε καὶ οὐκί , εἰ σύγ’ ἐκεῖνος , ὃν ἧμιν ἀκουόντεσσιν ἔειπεν οὑξ (Ελίκηθεν )Αχαιός , ἐγὼ δέ σε φράζομαι ὀρθῶς . 
εἰπὲ δ’ ὅπως ὀλοὸν τόδε θηρίον αὐτὸς ἔπεφνες , ὅππως τ’ εὔυδρον Νεμέης εἰσήλυθε χῶρον · 
οὐ μὲν γάρ κε τοσόνδε κατ’ )Απίδα κνώδαλον εὕροις ἱμείρων ἰδέειν , ἐπεὶ οὐ μάλα τηλίκα βόσκει , ἀλλ’ ἄρκτους τε σύας τε λύκων τ’ ὀλοφώιον ἔρνος . 
τῷ καὶ θαυμάζεσκον ἀκούοντες τότε μῦθον · 
οἱ δέ νυ καὶ ψεύδεσθαι ὁδοιπόρον ἀνέρ’ ἔφαντο γλώσσης μαψιδίοιο χαριζόμενον παρεοῦσιν." 
(\Ως εἰπὼν μέσσης ἐξηρώησε κελεύθου 
Φυλεύς , ὄφρα κιοῦσιν ἅμα σφίσιν ἄρκιος εἴη , καί ῥά τε ῥηίτερον φαμένου κλύοι (Ηρακλῆος , ὅς μιν ὁμαρτήσας τοίῳ προσελέξατο μύθῳ · 
"=)Ω Αὐγηιάδη , τὸ μὲν ὅττί με πρῶτον ἀνήρευ , αὐτὸς καὶ μάλα ῥεῖα κατὰ στάθμην ἐνόησας . 
ἀμφὶ δέ σοι τὰ ἕκαστα λέγοιμί κε τοῦδε πελώρου ὅππως ἐκράανθεν , ἐπεὶ λελίησαι ἀκούειν , νόσφίν γ’ ἢ ὅθεν ἦλθε · τὸ γὰρ πολέων περ ἐόντων 
)Αργείων οὐδείς κεν ἔχοι σάφα μυθήσασθαι · 
οἶον δ’ ἀθανάτων τίν’ ἐίσκομεν ἀνδράσι πῆμα ἱρῶν μηνίσαντα Φορωνείδῃσιν ἐφεῖναι . 
πάντας γὰρ πισῆας ἐπικλύζων ποταμὸς ὣς λῖς ἄμοτον κεράιζε , μάλιστα δὲ Βεμβιναίους , οἵ ἑθεν ἀγχόμοροι ναῖον πασχόντες ἄτλητα . 
τὸν μὲν ἐμοὶ πρώτιστα τελεῖν ἐπέταξεν ἄεθλον 
Εὐρυσθεύς , κτεῖναι δέ μ’ ἐφίετο θηρίον αἰνόν . 
αὐτὰρ ἐγὼ κέρας ὑγρὸν ἑλὼν κοίλην τε φαρέτρην ἰῶν ἐμπλείην νεόμην , ἑτέρηφι δὲ βάκτρον εὐπαγὲς αὐτόφλοιον ἐπηρεφέος κοτίνοιο ἔμμητρον , τὸ μὲν αὐτὸς ὑπὸ ζαθέῳ (Ελικῶνι εὑρὼν σὺν πυκινῇσιν ὁλοσχερὲς ἔσπασα ῥίζαις . 
αὐτὰρ ἐπεὶ τὸν χῶρον , ὅθι λῖς ἦεν , ἵκανον , δὴ τότε τόξον ἑλὼν στρεπτὴν ἐπέλασσα κορώνῃ νευρειήν , περὶ δ’ ἰὸν ἐχέστονον εἶθαρ ἔβησα . 
πάντῃ δ’ ὄσσε φέρων ὀλοὸν τέρας ἐσκοπίαζον , εἴ μιν ἐσαθρήσαιμι , πάρος γ’ ἐμὲ κεῖνον ἰδέσθαι . 
ἤματος ἦν τὸ μεσηγύ , καὶ οὐδέ πῃ ἴχνια τοῖο φρασθῆναι δυνάμην οὐδ’ ὠρυγμοῖο πυθέσθαι . 
οὐδὲ μὲν ἀνθρώπων τις ἔην ἐπὶ βουσὶ καὶ ἔργοις φαινόμενος σπορίμοιο δῑ αὔλακος , ὅντιν’ ἐροίμην · 
ἀλλὰ κατὰ σταθμοὺς χλωρὸν δέος εἶχεν ἕκαστον . 
οὐ μὴν πρὶν πόδας ἔσχον ὄρος τανύφυλλον ἐρευνῶν , πρὶν ἰδέειν ἀλκῆς τε παραυτίκα πειρηθῆναι . 
ἤτοι ὁ μὲν σήραγγα προδείελος ἔστιχεν εἰς ἥν , βεβρωκὼς κρειῶν τε καὶ αἵματος , ἀμφὶ δὲ χαίτας αὐχμηρὰς πεπάλακτο φόνῳ χαροπόν τε πρόσωπον στήθεά τε , γλώσσῃ δὲ περιλιχμᾶτο γένειον . 
αὐτὰρ ἐγὼ θάμνοισιν ἄφαρ σκιεροῖσιν ἐκρύφθην ἐν ῥίῳ ὑλήεντι δεδεγμένος ὁππόθ’ ἵκοιτο , καὶ βάλον ἆσσον ἰόντος ἀριστερὸν ἐς κενεῶνα τηϋσίως · οὐ γάρ τι βέλος διὰ σαρκὸς ὄλισθεν ὀκριόεν , χλωρῇ δὲ παλίσσυτον ἔμπεσε ποίῃ . 
αὐτὰρ ὁ κρᾶτα δαφοινὸν ἀπὸ χθονὸς ὦκ’ ἐπάειρε θαμβήσας , πάντῃ δὲ διέδρακεν ὀφθαλμοῖσι σκεπτόμενος , λαμυροὺς δὲ χανὼν ὑπ’ ὀδόντας ἔφηνε . 
τῷ δ’ ἐγὼ ἄλλον ὀιστὸν ἀπὸ νευρῆς προΐαλλον ἀσχαλόων , ὅ μοι ὁ πρὶν ἐτώσιος ἔκφυγε χειρός · 
μεσσηγὺς δ’ ἔβαλον στηθέων , ὅθι πνεύμονος ἕδρη . 
ἀλλ’ οὐδ’ ὣς ὑπὸ βύρσαν ἔδυ πολυώδυνος ἰός , ἀλλ’ ἔπεσε προπάροιθε ποδῶν ἀνεμώλιος αὔτως . 
τὸ τρίτον αὖ μέλλεσκον ἀσώμενος ἐν φρεσὶν αἰνῶς αὐερύειν · ὁ δέ μ’ εἶδε περιγληνώμενος ὄσσοις θὴρ ἄμοτος , μακρὴν δὲ περ’ ἰγνύῃσιν ἕλιξε κέρκον , ἄφαρ δὲ μάχης ἐμνήσατο · πᾶς δέ οἱ αὐχὴν θυμοῦ ἐνεπλήσθη , πυρσαὶ δ’ ἔφριξαν ἔθειραι σκυζομένῳ , κυρτὴ δὲ ῥάχις γένετ’ ἠύτε τόξον , πάντοθεν εἰληθέντος ὑπὸ λαγόνας τε καὶ ἰξύν . 
ὡς δ’ ὅτ’ ἂν ἁρματοπηγὸς ἀνὴρ πολέων ἴδρις ἔργων ὄρπηκας κάμπτῃσιν ἐρινεοῦ εὐκεάτοιο , θάλψας ἐν πυρὶ πρῶτον , ἐπαξονίῳ κύκλα δίφρῳ · 
τοῦ μὲν ὑπὲκ χειρῶν ἔφυγεν τανύφλοιος ἐρινεὸς καμπτόμενος , τηλοῦ δὲ μιῇ πήδησε σὺν ὁρμῇ · 
ὣς ἐπ’ ἐμοὶ λῖς αἰνὸς ἀπόπροθεν ἀθρόος ἆλτο μαιμώων χροὸς ἆσαι · ἐγὼ δ’ ἑτέρηφι βέλεμνα χειρὶ προεσχεθόμην καὶ ἀπ’ ὤμων δίπλακα λώπην , τῇ δ’ ἑτέρῃ ῥόπαλον κόρσης ὕπερ αὖον ἀείρας ἤλασα κὰκ κεφαλῆς , διὰ δ’ ἄνδιχα τρηχὺν ἔαξα αὐτοῦ ἐπὶ λασίοιο καρήατος ἀγριέλαιον θηρὸς ἀμαιμακέτοιο · πέσεν δ’ ὅγε πρὶν ἔμ’ ἱκέσθαι ὑψόθεν ἐν γαίῃ , καὶ ἐπὶ τρομεροῖς ποσὶν ἔστη νευστάζων κεφαλῇ · περὶ γὰρ σκότος ὄσσέ οἱ ἄμφω ἦλθε , βίῃ σεισθέντος ἐν ὀστέῳ ἐγκεφάλοιο . 
τὸν μὲν ἐγὼν ὀδύνῃσι παραφρονέοντα βαρείαις νωσάμενος , πρὶν αὖτις ὑπότροπον ἀμπνυνθῆναι , αὐχένος ἀρρήκτοιο παρ’ ἰνίον ἤλασα προφθάς , ῥίψας τόξον ἔραζε πολύρραπτόν τε φαρέτρην · 
ἦγχον δ’ ἐγκρατέως στιβαρὰς σὺν χεῖρας ἐρείσας ἐξόπιθεν , μὴ σάρκας ὑποδρύψῃ ὀνύχεσσι , πρὸς δ’ οὖδας πτέρνῃσι πόδας στερεῶς ἐπίεζον οὐραίους ἐπιβάς , μηροῖσί τε πλεύρ’ ἐφύλασσον , μέχρί οἱ ἐξετάνυσσα βραχίονας ὀρθὸν ἀείρας ἄπνευστον , ψυχὴν δὲ πελώριος ἔλλαχεν (/Αιδης . 
καὶ τότε δὴ βούλευον , ὅπως λασιαύχενα βύρσαν θηρὸς τεθνειῶτος ἀπὸ μελέων ἐρυσαίμην , ἀργαλέον μάλα μόχθον , ἐπεὶ οὐκ ἔσκε σιδήρῳ τμητὴ οὐδὲ λίθοις πειρωμένῳ , οὐδὲ μὲν ἄλλῃ ἔνθά μοι ἀθανάτων τις ἐπὶ φρεσὶ θῆκε νοῆσαι αὐτοῖς δέρμα λέοντος ἀνασχίζειν ὀνύχεσσι . 
τοῖσι θοῶς ἀπέδειρα , καὶ ἀμφεθέμην μελέεσσιν ἕρκος ἐνυαλίου ταμεσίχροος ἰωχμοῖο . 
οὗτός τοι Νεμέου γένετ’ ὦ φίλε θηρὸς ὄλεθρος , πολλὰ πάρος μήλοις τε καὶ ἀνδράσι κήδεα θέντος." 
Λῆναι ἢ Βάκχαι 
)Ινὼ καὐτονόα χἁ μαλοπάραυος )Αγαύα τρεῖς θιάσως ἐς ὄρος τρεῖς ἄγαγον αὐταὶ ἐοῖσαι . 
χαἱ μὲν ἀμερξάμεναι λασίας δρυὸς ἄγρια φύλλα κισσόν τε ζώοντα καὶ ἀσφόδελον τὸν ὑπὲρ γᾶς ἐν καθαρῷ λειμῶνι κάμον δυοκαίδεκα βωμούς , τὼς τρεῖς τᾷ Σεμέλᾳ , τὼς ἐννέα τῷ Διονύσῳ . 
ἱερὰ δ’ ἐκ κίστας ποπανεύματα χερσὶν ἑλοῖσαι εὐφάμως κατέθεντο νεοδρέπτων ἐπὶ βωμῶν , ὡς ἐδίδασχ’ , ὡς αὐτὸς ἐθυμάρει Διόνυσος . 
Πενθεὺς δ’ ἀλιβάτου πέτρας ἄπο πάντ’ ἐθεώρει , σχῖνον ἐς ἀρχαίαν καταδύς , ἐπιχώριον ἔρνος . 
Αὐτονόα πράτα νιν ἀνέκραγε δεινὸν ἰδοῖσα , σὺν δ’ ἐτάραξε ποσὶν μανιώδεος ὄργια Βάκχου , ἐξαπίνας ἐπιοῖσα , τὰ δ’ οὐχ ὁρέοντι βέβηλοι . 
μαίνετο μέν θ’ αὕτα , μαίνοντο δ’ ἄρ’ εὐθὺ καὶ ἄλλαι . 
Πενθεὺς μὲν φεῦγεν πεφοβημένος , αἱ δ’ ἐδίωκον , πέπλως ἐκ ζωστῆρος ἐπ’ ἰγνύαν ἐρύσαισαι . 
Πενθεὺς μὲν τόδ’ ἔειπε · "τίνος κέχρησθε γυναῖκες ; " 
Αὐτονόα τόδ’ ἔειπε "τάχα γνώσῃ πρὶν ἀκοῦσαι." μάτηρ μὲν κεφαλὰν μυκήσατο παιδὸς ἑλοῖσα , ὅσσόν περ τοκάδος τελέθει μύκημα λεαίνας · 
)Ινὼ δ’ ἐξέρρηξε σὺν ὠμοπλάτᾳ μέγαν ὦμον λὰξ ἐπὶ γαστέρα βᾶσα , καὶ Αὐτονόας ῥυθμὸς ωὑτός · 
αἱ δ’ ἄλλαι τὰ περισσὰ κρεανομέοντο γυναῖκες . 
ἐς Θήβας δ’ ἀφίκοντο πεφυρμέναι αἵματι πᾶσαι , ἐξ ὄρεος πένθημα καὶ οὐ Πενθῆα φέροισαι . 
οὐκ ἀλέγω · μηδ’ ἄλλος ἀπεχθομένω Διονύσῳ φροντίζοι , μηδ’ εἰ χαλεπώτερα τῶνδ’ ἐμόγησεν , εἴη δ’ ἐνναέτης ἢ καὶ δεκάτω ἐπιβαίνοι · 
αὐτὸς δ’ εὐαγέοιμι καὶ εὐαγέεσσιν ἅδοιμι . 
ἐκ Διὸς αἰγιόχω τιμὰν ἔχει αἰετὸς οὗτος . 
εὐσεβέων παίδεσσι τὰ λώια , δυσσεβέων δ’ οὔ . 
χαίροι μὲν Διόνυσος , ὃν ἐν Δρακάνῳ νιφόεντι 
Ζεὺς ὕπατος μεγάλαν ἐπιγουνίδα κάτθετο λύσας · 
χαίροι δ’ εὐειδὴς Σεμέλα καὶ ἀδελφεαὶ αὐτᾶς 
Καδμεῖαι πολλαῖς μεμελημέναι ἡρωίναις , αἳ τόδε ἔργον ἔρεξαν ὀρίναντος Διονύσου οὐκ ἐπιμωματόν . 
μηδεὶς τὰ θεῶν ὀνόσαιτο . 
Οαριστύς 
Κόρη 
Τὰν πινυτὰν (Ελέναν Πάρις ἥρπασε βουκόλος ἄλλος . 
Δάφνις μᾶλλον ἑκοῖσ’ (Ελένα τὸν βουκόλον ἔσχε φιλεῦσα . 
Κόρη μὴ καυχῶ σατυρίσκε · κενὸν τὸ φίλαμα λέγουσιν . 
Δάφνις ἔστι καὶ ἐν κενεοῖσι φιλάμασιν ἁδέα τέρψις . 
Κόρη> τὸ στόμα μευ πλύνω καὶ ἀποπτύω τὸ φίλαμα . 
Δάφνις πλύνεις χείλεα σεῖο ; 
δίδου πάλιν ὄφρα φιλάσω . 
Κόρη καλόν σοι δαμάλας φιλέειν , οὐκ ἄζυγα κώραν . 
Δάφνις μὴ καυχῶ · τάχα γάρ σε παρέρχεται ὡς ὄναρ ἥβη . 
Κόρη ἢν δέ τι γηράσκω , τόδε που μέλι καὶ γάλα πίνω.< 
Δάφνις 
Κόρη ἁ σταφυλὶς σταφίς ἐστι καὶ οὐ ῥόδον αὖον ὀλεῖται . 
Δάφνις δεῦρ’ ὑπὸ τὰς κοτίνους , ἵνα σοί τινα μῦθον ἐνίψω . 
Κόρη οὐκ ἐθέλω · καὶ πρίν με παρήπαφες ἁδέι μύθῳ . 
Δάφνις δεῦρ’ ὑπὸ τὰς πτελέας , ἵν’ ἐμᾶς σύριγγος ἀκούσῃς . 
Κόρη τὴν σαυτοῦ φρένα τέρψον · ὀιζύον οὐδὲν ἀρέσκει . 
Δάφνις φεῦ φεῦ τᾶς Παφίας χόλον ἅζεο καὶ σύγε κώρα . 
Κόρη χαιρέτω ἁ Παφία · μόνον ἵλαος )/Αρτεμις εἴη . 
Δάφνις μὴ λέγε , μὴ βάλλῃ σε καὶ ἐς λίνον ἄκριτον ἔνθῃς . 
Κόρη βαλλέτω ὡς ἐθέλει · πάλιν )/Αρτεμις ἄμμιν ἀρήγει . 
[μἠπιβάλῃς τὰν χεῖρα , καὶ εἰσέτι χεῖλος ἀμύξω.] 
Δάφνις οὐ φεύγεις τὸν )/Ερωτα , τὸν οὐ φύγε παρθένος ἄλλη.< 
Κόρη φεύγω ναὶ τὸν Πᾶνα · σὺ δὲ ζυγὸν αἰὲν ἀείρεις . 
Δάφνις δειμαίνω , μὴ δή σε κακωτέρῳ ἀνέρι δώσει . 
Κόρη πολλοί μ’ ἐμνώοντο , νόμον δ’ ἐμὸν οὔτις ἀείδει . 
Δάφνις εἶς καὶ ἐγὼ πολλῶν μνηστὴρ τεὸς ἐνθάδ’ ἱκάνω . 
Κόρη καὶ τί φίλος ῥέξαιμι ; 
γάμοι πλήθουσιν ἀνίας . 
Δάφνις οὐκ ὀδύνην , οὐκ ἄλγος ἔχει γάμος , ἀλλὰ χορείην . 
Κόρη ναὶ μάν φασι γυναῖκας ἑοὺς τρομέειν παρακοίτας . 
Δάφνις μᾶλλον ἀεὶ κρατέουσι · τίνα τρομέουσι γυναῖκες ; 
Κόρη ὠδίνειν τρομέω · χαλεπὸν βέλος Εἰλειθυίης . 
Δάφνις ἀλλὰ τεὴ βασίλεια μογοστόκος )/Αρτεμίς ἐστιν . 
Κόρη ἀλλὰ τεκεῖν τρομέω , μὴ καὶ χρόα καλὸν ὀλέσσω . 
Δάφνις ἢν δὲ τέκῃς φίλα τέκνα , νέον φάος ὄψεαι υἷας . 
Κόρη καὶ τί μοι ἕδνον ἄγεις γάμου ἄξιον , ἢν ἐπινεύσω ; 
Δάφνις πᾶσαν τὰν ἀγέλαν , πάντ’ ἄλσεα καὶ νομὸν ἕξεις . 
Κόρη ὄμνυε μὴ μετὰ λέκτρα λιπὼν ἀέκουσαν ἀπενθεῖν . 
Δάφνις οὐκ αὐτὸν τὸν Πᾶνα , καὶ ἢν ἐθέλῃς με διῶξαι . 
Κόρη τεύχεις μοι θαλάμους , τεύχεις καὶ δῶμα καὶ αὐλάς ; 
Δάφνις τεύχω σοι θαλάμους · τὰ δὲ πώεα καλὰ νομεύω . 
Κόρη πατρὶ δὲ γηραλέῳ τίνα μάν , τίνα μῦθον ἐνίψω ; 
Δάφνις αἰνήσει σέο λέκτρον , ἐπὴν ἐμὸν οὔνομ’ ἀκούσῃ . 
Κόρη οὔνομα σὸν λέγε τῆνο · καὶ οὔνομα πολλάκι τέρπει . 
Δάφνις 
Δάφνις ἐγώ , Λυκίδας τε πατήρ , μήτηρ δὲ Νομαία . 
Κόρη ἐξ εὐηγενέων · ἀλλ’ οὐ σέθεν εἰμὶ χερείων . 
Δάφνις οἶδ’ , ἄκρα τιμίη ἐσσί · πατὴρ δέ τοί ἐστι Μενάλκας . 
Ἠλακάτη 
Γλαύκας ὦ φιλέριθ’ ἀλακάτα δῶρον )Αθανάας γύναιξιν , νόος οἰκωφελίας αἷσιν ἐπάβολος , θέρσεισ’ ἄμμιν ὑμάρτη πόλιν ἐς Νείλεος ἀγλάαν , ὅπᾳ Κύπριδος ἶρον καλάμω χλῶρον ὑπαπάλω . 
τυῖδε γὰρ πλόον εὐάνεμον αἰτήμεθα πὰρ Δίος , ὅπως ξέννον ἔμον τέρψομ’ ἴδων κἀντιφιλήσομεν , 
Νικίαν , Χαρίτων ἰμεροφώνων ἴερον φύτον , καὶ σὲ τὰν ἐλέφαντος πολυμόχθω γεγενημέναν δῶρον Νικιάας εἰς ὀλόχω χέρρας ὀπάσσομεν , σὺν τᾷ πόλλα μὲν ἔργ’ ἐκτελέσεις ἀνδρεΐοις πέπλοις , πόλλα δ’ οἷα γύναικες φορέοισ’ ὐδάτινα βράκη . 
δὶς γὰρ μάτερες ἄρνων μαλάκοις ἐν βοτάνᾳ πόκοις πέξαιντ’ αὐτοένει , Θευγένιδός γ’ ἔνεκ’ ἐυσφύρω · 
οὕτως ἀνυσίεργος , φιλέει δ’ ὅσσα σαόφρονες . 
οὐ γὰρ εἰς ἀκίρας οὐδ’ ἐς ἀέργω κεν ἐβολλόμαν ὀπάσσαι σε δόμοις ἀμμετέρας ἔσσαν ἀπὺ χθόνος . 
καὶ γάρ τοι πάτρις , ἃν ὡξ )Εφύρας κτίσσέ ποτ’ )Αρχίας νάσω Τρινακρίας μύελον , ἄνδρων δοκίμων πόλιν . 
νῦν μὰν οἶκον ἔχοισ’ ἄνερος , ὃς πόλλ’ ἐδάη σόφα ἀθρώποισι νόσοις φάρμακα λύγραις ἀπαλαλκέμεν , οἰκήσεις κατὰ Μίλλατον ἐράνναν πεδ’ )Ιαόνων , ὡς εὐαλάκατος Θεύγενις ἐν δαμότισιν πέλῃ , καί οἱ μνᾶστιν ἄει τῶ φιλαοίδω παρέχῃς ξένω . 
κῆνο γάρ τις ἔρει τὤπος ἴδων σ’ · ἦ μεγάλα χάρις δώρῳ σὺν ὀλίγῳ · πάντα δὲ τίματα τὰ πὰρ φίλων . 
Εἰδύλλιον Ἐρῶντος 
Οἶνος ὦ φίλε παῖ λέγεται καὶ ἀλάθεα · 
κἄμμε χρὴ μεθύοντας ἀλαθέας ἔμμεναι . 
κἤγω μὲν τὰ φρενῶν ἐρέω κέατ’ ἐν μυχῷ . 
οὐκ ὄλας φιλέειν μ’ ἐθέλησθ’ ἀπὸ καρδίας . 
γινώσκω · τὸ γὰρ ἅμισυ τᾶς ζοΐας ἔχω ζὰ τὰν σὰν ἰδέαν , τὸ δὲ λοιπὸν ἀπώλετο . 
χὥτα μὲν σὺ θέλῃς , μακάρεσσιν ἴσαν ἄγω ἁμέραν · ὅτα δ’ οὐκ ἐθέλῃς τύ , μάλ’ ἐν σκότῳ . 
πῶς ταῦτ’ ἄρμενα , τὸν φιλέοντ’ ἀνίαις δίδων ; 
ἀλλ’ εἴ μοί τι πίθοιο νέος προγενεστέρῳ , τῷ κε λώιον αὔτος ἔχων ἔμ’ ἐπαινέσαις , ποίησαι καλίαν μίαν εἰν ἑνὶ δενδρίῳ , ὅππῃ μηδὲν ἀπίξεται ἄγριον ὄρπετον . 
νῦν δὲ τῶδε μὲν ἄματος ἄλλον ἔχης κλάδον , ἄλλον δ’ αὔριον , ἐξ ἑτέρω δ’ ἕτερον μάτης · 
καἰ μέν σευ τὸ κάλον τις ἴδων ῥέθος αἰνέσαι , τῷ δ’ εὔθυς πλέον ἢ τριέτης ἐγένευ φίλος , τὸν πρῶτον δὲ φιλεῦντα τρίταιον ἐθήκαο . 
ἄνδρων τῶν ὑπερανορέων δοκίμοις πνέειν . 
φίλη δ’ , ἇς κ’ ἔτ’ ἔῃς , τὸν ὕμοιον ἔχην ἄει . 
αἰ γὰρ ὧδε πόῃς , ἄγαθος μὲν ἀκούσεαι ἐξ ἄστων · ὁ δέ τοί κ’ )/Ερος οὐ χαλέπως ἔχοι , ὃς ἄνδρων φρένας εὐμαρέως ὑποδάμναται , κἤμε μάλθακον ἐξ ἐπόησε σιδαρίω . 
ἀλλὰ πὲρ ἀπάλω στύματός σε πεδέρχομαι ὀμνάσθην , ὅτι πέρυσιν ἦσθα νεώτερος , χὥτι γηραλέοι πέλομες πρὶν ἀποπτύσαι καὶ ῥύσοι , νεότατα δ’ ἔχην παλινάγρετον οὐκ ἔστι · πτέρυγας γὰρ ἐπομμαδίαις φόρη , κἄμμες βαρδύτεροι τὰ ποτήμενα συλλάβην . 
ταῦτα χρὴ νοέοντα πέλην ποτιμώτερον , καί μοι τὠραμένῳ συνέραν ἀδόλως σέθεν , ὅπως , ἁνίκα τὰν γένυν ἀνδρεΐαν ἔχῃς , ἀλλάλοισι πελώμεθ’ )Αχιλλέϊοι φίλοι . 
αἰ δὲ ταῦτα φέρην ἀνέμοισιν ἐπιτρόπῃς , ἐν θύμῳ δὲ λέγῃς "τί με δαιμόνῑ ἐνόχλης ; " νῦν μὲν κἠπὶ τὰ χρύσεα μᾶλ’ ἔνεκεν σέθεν βαίην καὶ φύλακον νεκύων πεδὰ Κέρβερον , τότα δ’ οὐδὲ καλεῦντος ἐπ’ αὐλεΐαις θύραις προμόλοιμί κε παυσάμενος χαλέπω πόθω . 
Παιδικά 
)/Ωιαι τῶ χαλεπῶ καἰνομόρω τῶδε νοσήματος · 
τετορταῖος ἔχει , παιδὸς ἔρως , μῆνά με δεύτερον , μᾶκος μὲν μετρίω γ’ , ἀλλ’ ὁπόσον τῶ πέδα περρέχε τᾶς γᾶς τοῦτο χάρις · ταῖς δὲ παραύαις γλυκὺ μειδίαι . 
καὶ νῦν μὲν τὸ κακὸν ταῖς μὲν ἔχει , ταῖσι δέ μ’ οὐκέτι , τάχα δ’ οὐδ’ ὅσον ὕπνω )πιτύχην ἔσσετ’ ἐρωία · 
ἐχθὲς γὰρ παριὼν ἔδρακε λέπτ’ ἄμμε δῑ ὀφρύγων αἰδεσθεὶς ποτίδην ἀντίος , ἠρεύθετο δὲ χρόα . 
ἔμεθεν δὲ πλέον τᾶς κραδίας ὥ’ ρος ἐδράξατο , εἰς οἶκον δ’ ἀπέβαν ἕλκος ἔχων καὶ τὸ <κέαρ δακών> . 
Πολλὰ δ’ εἰσκαλέσας θυμὸν ἐμαυτοῦ διελεξάμαν · 
τί δὴ ταῦτα ποίης ; 
ἀλοσύνας τί ἔσχατον ἔσσεται ; 
λεύκας οὐκετ’ ἴσησθ’ ὅττι φορῇς ἐν κροτάφοις τρίχας ; 
ὧρά τοι φρονέειν μὴ οὔτι νέος τὰν ἰδέαν πέλῃ . 
πάντ’ ἔρδης ἅπερ οἱ τῶν ἐτέων ἄρτι γεγευμένοι . 
καὶ μὰν ἄλλο δε λάθει · τόδ’ ἄρ’ ἦς λώιον , ἔμμεναι ξέννον τῶν χαλεπῶν παιδὸς ἐράν<νω παράπαν πόθων> τῷ μὲν γὰρ βίος ἕρπει προγόνοις ἶσ’ ἐλάφω θοᾶς , χαλάσει δ’ ἑτέρᾳ ποντοπόρην αὔριον ἄρμενα . 
οὐδ’ αὐτῷ γλυκερᾶς ἄνθεμον ἅβας πεδ’ ὐμαλίκων μένει · τῷ δ’ ὁ πόθος καὶ τὸν ἔσω μυελὸν ἐσθίει ὀμμιμνασκομένῳ · πολλὰ δ’ ὄρη νυκτὸς ἐνύπνια , παύσασθαι δ’ ἐνιαυτὸς χαλεπᾶς οὐκ ἰκανὸς νόσω . 
Ταῦτα χἅτερα πολλὰ προτ’ ἐμὸν θυμὸν ἐμεμψάμαν . 
ὁ δὲ τοῦτ’ ἔφατ’ · ὄττις δοκίμοι τὸν δολομάχανον νικάσειν )/Ερον , οὗτος δοκίμοι τοὶς ὑπὲρ ἄμμεων εὑρεῖν βραϊδίως ἀστέρας ὁπποσσάκιν ἐννέα . 
καὶ νῦν , εἴτ’ ἐθέλω , χρή με μακρὸν σχόντα τὸν ἄμφενα ἕλκειν τὸν ζυγόν , εἴτ’ οὐκ ἐθέλω · ταῦτα γὰρ ὦγαθὲ βούλεται θέος , ὃς καὶ Διὸς ἔσφαλε μέγαν νόον καὔτας Κυπρογενήας · ἔμε μάν , φύλλον ἐπάμερον , σμίκρας δεύμενον αὔρας ὀνέμων ᾇ κε θέλῃ φόρη . 
Ἐπιγράμματα α παλ vι.336 
Τὰ ῥόδα τὰ δροσόεντα καὶ ἁ κατάπυκνος ἐκείνα ἕρπυλλος κεῖται ταῖς (Ελικωνιάσι , ταὶ δὲ μελάμφυλλοι δάφναι τὶν Πύθιε Παιάν , 
Δελφὶς ἐπεὶ πέτρα τοῦτό τοι ἀγλάισε . 
βωμὸν δ’ αἱμαξεῖ κεραὸς τράγος οὗτος ὁ μαλός , τερμίνθου τρώγων ἔσχατον ἀκρεμόνα . 
α παλ vι.177 
Δάφνις ὁ λευκόχρως , ὁ καλᾷ σύριγγι μελίσδων βουκολικοὺς ὕμνους , ἄνθετο Πανὶ τάδε , τοὺς τρητοὺς δόνακας , τὸ λαγωβόλον , ὀξὺν ἄκοντα , νεβρίδα , τὰν πήραν , ᾇ ποκ’ ἐμαλοφόρει . 
α παλ ιχ.338 
Εὕδεις φυλλοστρῶτι πέδῳ Δάφνι σῶμα κεκμακὸς ἀμπαύων · στάλικες δ’ ἀρτιπαγεῖς ἀν’ ὄρη . 
ἀγρεύει δέ τυ Πὰν καὶ ὁ τὸν κροκόεντα Πρίηπος κισσὸν ἐφ’ ἱμερτῷ κρατὶ καθαπτόμενος , ἄντρον ἔσω στείχοντες ὁμόρροθοι . 
ἀλλὰ τὺ φεῦγε , φεῦγε μεθεὶς ὕπνου κῶμα καταγρόμενον . 
α παλ ιχ.437 
Τήναν τὰν λαύραν τάς τε δρύας αἰπόλε κάμψας σύκινον εὑρήσεις ἀρτιγλυφὲς ξόανον , τρισκελὲς αὐτόφλοιον ἀνούατον , ἀλλὰ φάλητι παιδογόνῳ δυνατὸν Κύπριδος ἔργα τελεῖν . 
σακός οἱ ἱερὸς περιδέδρομεν , ἀέναον δὲ ῥεῖθρον ἀπὸ σπιλάδων πάντοσε τηλεθάει δάφναις καὶ μύρτοισι καὶ εὐώδει κυπαρίσσῳ . 
ἔνθα πέριξ κέχυται βοτρυόπαις ἕλικι ἄμπελος , εἰαρινοὶ δὲ λιγυφθόγγοισιν ἀοιδαῖς κόσσυφοι ἀχεῦσιν ποικιλότραυλα μέλη . 
ξουθαὶ δ’ ἀδονίδες μινυρίσμασιν ἀνταχεῦσι μέλπουσαι στόμασιν τὰν μελίγαρυν ὄπα . 
ἕζεο δὴ τηνεῖ καὶ τῷ χαρίεντι Πριήπῳ εὔχε’ ἀποστέρξαι τοὺς Δάφνιδός με πόθους , κεὐθὺς ἐπιρρέξειν χίμαρον καλόν . 
ἢν δ’ ἀνανεύσῃ , τοῦδε τυχὼν ἐθέλω τρισσὰ θύη τελέσαι · 
ῥέξω γὰρ δαμάλαν , λάσιον τράγον , ἄρνα τὸν ἴσχω σακίταν . 
ἀίοι δ’ εὐμενέως ὁ θεός . 
α παλ ιχ.433 
Λῇς ποτὶ τᾶν Νυμφᾶν διδύμοις αὐλοῖσιν ἀεῖσαι ἁδύ τί μοι ; 
κἠγὼ πακτίδ’ ἀειράμενος ἀρξεῦμαί τι κρέκειν , ὁ δὲ βουκόλος ἄμμιγα θελξεῖ 
Δάφνις , κηροδέτῳ πνεύματι μελπόμενος . 
ἐγγὺς δὲ στάντες λασίας δρυὸς ἄντρου ὄπισθεν 
Πᾶνα τὸν αἰγιβάταν ὀρφανίσωμες ὕπνου . 
α παλ ιχ.432 
=)Α δειλαῖε τὺ Θύρσι , τί τὸ πλέον , εἰ καταταξεῖς δάκρυσι διγλήνους ὦπας ὀδυρόμενος ; 
οἴχεται ἁ χίμαρος , τὸ καλὸν τέκος , οἴχετ’ ἐς (/Αιδαν · 
τραχὺς γὰρ χαλαῖς ἀμφεπίαξε λύκος . 
αἱ δὲ κύνες κλαγγεῦντι · τί τὸ πλέον , ἁνίκα τήνας ὀστίον οὐδὲ τέφρα λείπεται οἰχομένας ; 
α παλ vιι.659 
Νήπιον υἱὸν ἔλειπες , ἐν ἁλικίᾳ δὲ καὶ αὐτός , 
Εὐρύμεδον τύμβου τοῦδε θανὼν ἔτυχες . 
σοὶ μὲν ἕδρα θείοισι μετ’ ἀνδράσι · τὸν δὲ πολῖται τιμασεῦντι , πατρὸς μνώμενοι ὡς ἀγαθοῦ . 
α παλ vι.337 
=)Ηλθε καὶ ἐς Μίλητον ὁ τοῦ Παιήονος υἱός , ἰητῆρι νόσων ἀνδρὶ συνοισόμενος 
Νικίᾳ , ὅς μιν ἐπ’ ἦμαρ ἀεὶ θυέεσσιν ἱκνεῖται , καὶ τόδ’ ἀπ’ εὐώδους γλύψατ’ ἄγαλμα κέδρου , 
)Ηετίωνι χάριν γλαφυρᾶς χερὸς ἄκρον ὑποστὰς μισθόν · ὁ δ’ εἰς ἔργον πᾶσαν ἀφῆκε τέχνην . 
α παλ vιι.660 
Ξεῖνε , Συρακόσιός τοι ἀνὴρ τόδ’ ἐφίεται )/Ορθων · 
χειμερίας μεθύων μηδαμὰ νυκτὸς ἴοις . 
καὶ γὰρ ἐγὼ τοιοῦτον ἔχω πότμον · ἀντὶ δὲ πολλᾶς πατρίδος ὀθνείαν κεῖμαι ἐφεσσάμενος . 
α παλ vι.338 
(Υμῖν τοῦτο θεαὶ κεχαρισμένον ἐννέα πάσαις τὤγαλμα Ξενοκλῆς θῆκε τὸ μαρμάρινον , μουσικός · οὐχ ἑτέρως τις ἐρεῖ . 
σοφίῃ δ’ ἐπὶ τῇδε αἶνον ἔχων Μουσέων οὐκ ἐπιλανθάνεται . 
α παλ vιι.661 
Εὐσθένεος τὸ μνῆμα · φυσιγνώμων ὁ σοφιστής , δεινὸς ἀπ’ ὀφθαλμοῦ καὶ τὸ νόημα μαθεῖν . 
εὖ μιν ἔθαψαν ἑταῖροι ἐπὶ ξείνης ξένον ὄντα · 
χὑμνοθέτης αὐτοῖς δαιμονίως φίλος ἦν . 
πάντων ὧν ἐπέοικεν ἔχειν τεθνεὼς ὁ σοφιστὴς καίπερ ἄκικυς ἐὼν εἶχ’ ἄρα κηδεμόνας . 
α παλ vι.339 
Δημομέλης ὁ χορηγός , ὁ τὸν τρίποδ’ ὦ Διόνυσε καὶ σὲ τὸν ἥδιστον θεῶν μακάρων ἀναθείς , μέτριος ἦν ἐν πᾶσι , χορῷ δ’ ἐκτήσατο νίκην ἀνδρῶν , καὶ τὸ καλὸν καὶ τὸ προσῆκον ὁρῶν . 
α παλ vι.340 
(Η Κύπρις οὐ πάνδημος . 
ἱλάσκεο τὴν θεὸν εἰπὼν οὐρανίην , ἁγνῆς ἄνθεμα Χρυσογόνης οἴκῳ ἐν )Αμφικλέους , ᾧ καὶ τέκνα καὶ βίον εἶχε ξυνόν . 
ἀεὶ δέ σφιν λώιον εἰς ἔτος ἦν ἐκ σέθεν ἀρχομένοις ὦ πότνια · κηδόμενοι γὰρ ἀθανάτων αὐτοὶ πλεῖον ἔχουσι βροτοί . 
α παλ ιχ.435 
)Αστοῖς καὶ ξείνοισιν ἴσον νέμει ἥδε τράπεζα · 
θεὶς ἀνελοῦ ψήφου πρὸς λόγον ἐρχομένης . 
ἄλλός τις πρόφασιν λεγέτω · τὰ δ’ ὀθνεῖα Κάικος χρήματα καὶ νυκτὸς βουλομένοις ἀριθμεῖ . 
α παλ vιι.658 
Γνώσομαι , εἴ τι νέμεις ἀγαθοῖς πλέον , ἢ καὶ ὁ δειλὸς ἐκ σέθεν ὡσαύτως ἶσον ὁδοιπόρ’ ἔχει . 
"χαιρέτω οὗτος ὁ τύμβος" ἐρεῖς "ἐπεὶ Εὐρυμέδοντος κεῖται τῆς ἱερῆς κοῦφος ὑπὲρ κεφαλῆς." α παλ vιι.662 
(Η παῖς ᾤχετ’ ἄωρος ἐν ἑβδόμῳ ἥδ’ ἐνιαυτῷ εἰς )Αίδην πολλοῖς ἡλικίης προτέρη , δειλαίη , ποθέουσα τὸν εἰκοσάμηνον ἀδελφόν , νήπιον ἀστόργου γευσάμενον θανάτου . 
αἰαῖ ἐλεινὰ παθοῦσα Περιστερί , ὡς ἐν ἑτοίμῳ ἀνθρώποις δαίμων θῆκε τὰ λυγρότατα . 
α παλ ιχ.599 
Θᾶσαι τὸν ἀνδριάντα τοῦτον ὦ ξένε σπουδᾷ , καὶ λέγ’ ἐπὴν ἐς οἶκον ἔνθῃς · 
")Ανακρέοντος εἰκόν’ εἶδον ἐν Τέῳ τῶν πρόσθ’ εἴ τι περισσὸν ᾠδοποιοῦ." προσθεὶς δὲ χὥτι τοῖς νέοισιν ἅδετο , ἐρεῖς ἀτρεκέως ὅλον τὸν ἄνδρα . 
α παλ ιχ.600 
(/Α τε φωνὰ Δώριος χὡνὴρ ὁ τὰν κωμῳδίαν εὑρὼν )Επίχαρμος . 
ὦ Βάκχε , χάλκεόν νιν ἀντ’ ἀλαθινοῦ τὶν ὧδ’ ἀνέθηκαν τοὶ Συρακόσσαις ἐνίδρυνται πεδωρισταὶ πόλει , οἷ’ ἀνδρὶ πολίτᾳ · 
σωρὸν γὰρ εἶχε ῥημάτων μεμναμένοις τελεῖν ἐπίχειρα . 
πολλὰ γὰρ πὸτ τὰν ζόαν τοῖς πᾶσιν εἶπε χρήσιμα . 
μεγάλα χάρις αὐτῷ . 
α παλ χιιι.3 
(Ο μουσοποιὸς ἐνθάδ’ (Ιππῶναξ κεῖται . 
εἰ μὲν πονηρός , μὴ ποτέρχευ τῷ τύμβῳ · 
εἰ δ’ ἐσσὶ κρήγυός τε καὶ παρὰ χρηστῶν , θαρσέων καθίζευ , κἢν θέλῃς ἀπόβριξον . 
α παλ vιι.663 
(Ο μικκὸς τόδ’ ἔτευξε τᾷ Θραΐσσᾳ 
Μήδειος τὸ μνᾶμ’ ἐπὶ τᾷ ὁδῷ κἠπέγραψε Κλείτας . 
ἑξεῖ τὰν χάριν ἁ γυνὰ ἀντὶ τήνων , ὧν τὸν κοῦρον ἔθρεψε . 
τί μάν ; 
ἔτι χρησίμα καλεῖται . 
α παλ vιι.664 
)Αρχίλοχον καὶ στᾶθι καὶ εἴσιδε τὸν πάλαι ποιητὰν τὸν τῶν ἰάμβων , οὗ τὸ μυρίον κλέος διῆλθε κἠπὶ νύκτα καὶ πρὸς ἀῶ . 
ἦ ῥά νιν αἱ Μοῖσαι καὶ ὁ Δάλιος ἠγάπευν )Απόλλων , ὡς ἐμμελής τ’ ἔγεντο κἠπιδέξιος ἔπεά τε ποιεῖν πρὸς λύραν τ’ ἀείδειν . 
α παλ ιχ.598 
Τὸν τοῦ Ζανὸς ὅδ’ ὗμιν υἱὸν ὡνὴρ τὸν λεοντομάχαν , τὸν ὀξύχειρα , πρᾶτος τῶν ἐπάνωθε μουσοποιῶν 
Πείσανδρος συνέγραψεν ὡκ Καμίρου χὥσους ἐξεπόνασεν εἶπ’ ἀέθλους . 
τοῦτον δ’ αὐτὸν ὁ δᾶμος , ὡς σάφ’ εἰδῇς , ἔστασ’ ἐνθάδε χάλκεον ποιήσας πολλοῖς μησὶν ὄπισθε κἠνιαυτοῖς . 
ἐκ τῆς Βερενίκης ατηεναευς vιι . 
284 . 
Καἴ τις ἀνὴρ αἰτεῖται ἐπαγροσύνην τε καὶ ὄλβον , ἐξ ἁλὸς ᾧ ζωή , τὰ δὲ δίκτυα κείνῳ ἄροτρα , σφάζων ἀκρόνυχος ταύτῃ θεῷ ἱερὸν ἰχθύν , ὃν λεῦκον καλέουσιν , ὁ γὰρ φιερώτατος ἄλλων , καί κε λίνα στήσαιτο καὶ ἐξερύσαιτο θαλάσσης ἔμπλεα . 
Μεγάρα 
"Μῆτερ ἐμή , τίφθ’ ὧδε φίλον κατὰ θυμὸν ἰάπτεις ἐκπάγλως ἀχέουσα , τὸ πρὶν δέ τοι οὐκέτ’ ἔρευθος σώζετ’ ἐπὶ ῥεθέεσσι ; 
τί μοι τόσον ἠνίησαι ; 
ἦ ῥ’ ὅτι ἄλγεα πάσχει ἀπείριτα φαίδιμος υἱὸς ἀνδρὸς ὑπ’ οὐτιδανοῖο , λέων ὡσείθ’ ὑπὸ νεβροῦ ; 
ὤμοι ἐγώ , τί νυ δή με θεοὶ τόσον ἠτίμησαν ἀθάνατοι ; 
τί νύ μ’ ὧδε κακῇ γονέες τέκον αἴσῃ ; 
δύσμορος , ἥτ’ ἐπεὶ ἀνδρὸς ἀμύμονος ἐς λέχος ἦλθον , τὸν μὲν ἐγὼ τίεσκον ἴσον φαέεσσιν ἐμοῖσιν ἠδ’ ἔτι νῦν σέβομαί τε καὶ αἰδέομαι κατὰ θυμόν · 
τοῦ δ’ οὔτις γένετ’ ἄλλος ἀποτμότερος ζωόντων , οὐδὲ τόσων σφετέρῃσιν ἐγεύσατο φροντίσι κηδέων . 
σχέτλιος , ὃς τόξοισιν , ἅ οἱ πόρεν αὐτὸς )Απόλλων ἠέ τινος Κηρῶν ἢ )Εριννύος αἰνὰ βέλεμνα , παῖδας ἑοὺς κατέπεφνε καὶ ἐκ φίλον εἵλετο θυμὸν μαινόμενος κατὰ οἶκον , ὁ δ’ ἔμπλεος ἔσκε φόνοιο . 
τοὺς μὲν ἐγὼ δύστηνος ἐμοῖς ἴδον ὀφθαλμοῖσι βαλλομένους ὑπὸ πατρί · τὸ δ’ οὐδ’ ὄναρ ἤλυθεν ἄλλῳ · 
οὐδέ σφιν δυνάμην ἀδινὸν καλέουσιν ἀρῆξαι μητέρ’ ἑήν , ἐπεὶ ἐγγὺς ἀνίκητον κακὸν ἦεν . 
ὡς δ’ ὄρνις ὀδύρηται ἐπὶ σφετέροισι νεοσσοῖς ὀλλυμένοις , οὕστ’ αἰνὸς ὄφις ἔτι νηπιάχοντας θάμνοις ἐν πυκινοῖσι κατεσθίει · ἡ δὲ κατ’ αὐτοὺς πωτᾶται κλάζουσα μάλα λιγὺ πότνια μήτηρ , οὐδ’ ἄρ’ ἔχει τέκνοισιν ἐπαρκέσαι · ἦ ῥά οἱ αὐτῇ ἆσσον ἴμεν μέγα τάρβος ἀμειλίκτοιο πελώρου · 
ὣς ἐγὼ αἰνοτόκεια φίλον γόνον αἰάζουσα μαινομένοισι πόδεσσι δόμον κάτα πολλὸν ἐφοίτων . 
ὥς γ’ ὄφελον μετὰ παισὶν ἅμα θνήσκουσα καὶ αὐτὴ κεῖσθαι φαρμακόεντα δῑ ἥπατος ἰὸν ἔχουσα , 
<ἢ καὶ σοῖς ἀγανοῖσιν ὑπαὶ βελέεσσι δαμῆναι> 
)/Αρτεμι θηλυτέρῃσι μέγα κρείουσα γυναιξί . 
τῷ χ’ ἡμᾶς κλαύσαντε φίλῃς ἐπὶ χερσὶ τοκῆες πολλοῖς σὺν κτερέεσσι πυρῆς ἐπέβησαν ὁμοίης , καί κεν ἕνα χρύσειον ἐς ὀστέα κρωσσὸν ἁπάντων λέξαντες κατέθαψαν , ὅθι πρῶτον γενόμεσθα . 
νῦν δ’ οἱ μὲν Θήβην ἱπποτρόφον ἐνναίουσιν 
)Αονίου πεδίοιο βαθεῖαν βῶλον ἀροῦντες · 
αὐτὰρ ἐγὼ Τίρυνθα κατὰ κραναὴν πόλιν (/Ηρης πολλοῖσιν δύστηνος ἰάπτομαι ἄλγεσιν ἦτορ αἰεὶ ὁμῶς · δακρύων δὲ πάρεστί μοι οὐδ’ ἴ’ ἐρωή . 
ἀλλὰ πόσιν μὲν ὁρῶ παῦρον χρόνον ὀφθαλμοῖσιν οἴκῳ ἐν ἡμετέρῳ · πολέων δὲ οἱ ἔργον ἑτοῖμον μόχθων , τοὺς ἐπὶ γαῖαν ἀλώμενος ἠδὲ θάλασσαν μοχθίζει πέτρης ὅγ’ ἔχων νόον ἠὲ σιδήρου καρτερὸν ἐν στήθεσσι · σὺ δ’ ἠύτε λείβεται ὕδωρ , νύκτας τε κλαίουσα καὶ ἐκ Διὸς ἤμαθ’ ὁπόσσα . 
ἄλλος μὰν οὐκ ἄν τις ἐυφρήναι με παραστὰς κηδεμόνων · οὐ γάρ σφε δόμων κατὰ τεῖχος ἐέργει . 
καὶ λίην πάντες γε πέρην πιτυώδεος )Ισθμοῦ ναίουσ’ , οὐδέ μοί ἐστι πρὸς ὅντινά κε βλέψασα ο ? ? α γυνὴ πανάποτμος ἀναψύξαιμι φίλον κῆρ , νόσφι γε δὴ Πύρρης συνομαίμονος · ἡ δὲ καὶ αὐτὴ ἀμφὶ πόσει σφετέρῳ πλέον ἄχνυται )Ιφικλῆι , σῷ υἱεῖ · πάντων γὰρ ὀϊζυρώτατα τέκνα γείνασθαί σε θεῷ τε καὶ ἀνέρι θνητῷ ἔολπα." ὣς ἄρ’ ἔφη · τὰ δέ οἱ θαλερώτερα δάκρυα μήλων κόλπον ἐς ἱμερόεντα κατὰ βλεφάρων ἐχέοντο , μνησαμένῃ τέκνων τε καὶ ὧν μετέπειτα τοκήων . 
ὡς δ’ αὔτως δακρύοισι παρήια λεύκ’ ἐδίαινεν 
)Αλκμήνη · βαρὺ δ’ ἥγε καὶ ἐκ θυμοῦ στενάχουσα μύθοισιν πυκινοῖσι φίλην νυὸν ὧδε μετηύδα · 
"δαιμονίη παίδων , τί νύ τοι φρεσὶν ἔμπεσε τοῦτο πευκαλίμῃς ; 
πῶς ἄμμ’ ἐθέλεις ὀροθυνέμεν ἄμφω κήδε’ ἄλαστα λέγουσα ; 
τὰ δ’ οὐ νῦν πρῶτα κέκλαυται . 
ἢ οὐχ ἅλις , οἷς ἐχόμεσθα τὸ δεύτατον αἰεὶ ἐπ’ ἦμαρ γινομένοις ; 
μάλα μέν γε φιλοθρηνής κέ τις εἴη , ὅστις ἀριθμήσειεν……… 
……ἐφ’ ἡμετέροις ἀχέεσσι θάρσει . 
οὐ τοιῆσδ’ ἐκυρήσαμεν ἐκ θεοῦ αἴσης . 
καὶ δ’ αὐτὴν ὁρόω δε , φίλον τέκος , ἀτρύτοισιν ἄλγεσι μοχθίζουσαν . 
ἐπιγνώμων δέ τοί εἰμι ἀσχαλάαν , ὅτε δή γε καὶ εὐφροσύνης κόρος ἐστί . 
καί σε μάλ’ ἐκπάγλως ὀλοφύρομαι ἠδ’ ἐλεαίρω , οὕνεκεν ἡμετέροιο λυγροῦ μετὰ δαίμονος ἔσχες , ὅσθ’ ἡμῖν ἐφύπερθε κάρης βαρὺς αἰωρεῖται . 
ἴστω γὰρ Κούρη τε καὶ εὐέανος Δημήτηρ , ἅς κε μέγα βλαφθείς τις ἑκὼν ἐπίορκον ὀμόσσῃ δυσμενέων , μηδέν δε χερειότερον φρεσὶν ᾗσι στέργειν ἢ εἴ πέρ μοι ὑπὲκ νηδυίοφιν ἦλθες καί μοι τηλυγέτη ἐνὶ δώμασι παρθένος ἦσθα . 
οὐδ’ αὐτήν γέ νυ πάμπαν ἔολπά δε τοῦτό γε λήθειν . 
τῷ μηδ’ ἐξείπῃς πότ’ , ἐμὸν θάλος , ὥς σευ ἀκηδέω , μηδ’ εἴ κ’ ἠυκόμου Νιόβης πυκινώτερα κλαίω . 
οὐδὲν γὰρ νεμεσητὸν ὑπὲρ τέκνου γοάασθαι μητέρι δυσπαθέοντος · ἐπεὶ δέκα μῆνας ἔκαμνον πρὶν ἤπερ τ’ ἰδέειν μιν , ἐμῷ ὑπὸ ἥπατ’ ἔχουσα , καί με πυλάρταο σχεδὸν ἤγαγεν Αἰδωνῆος · 
ὧδέ ἑ δυστοκέουσα κακὰς ὠδῖνας ἀνέτλην . 
νῦν δέ μοι οἴχεται υἱὸς ἐπ’ ἀλλοτρίης νέον ἆθλον ἐκτελέων · οὐδ’ οἶδα δυσάμμορος , εἴτε μιν αὐτὸν ἐνθάδε νοστήσανθ’ ὑποδέξομαι , εἴτε καὶ οὐκί . 
πρὸς δ’ ἔτι μ’ ἐπτοίησε διὰ γλυκὺν αἰνὸς ὄνειρος ὕπνον · δειμαίνω δὲ παλίγκοτον ὄψιν ἰδοῦσα ἐκπάγλως , μή μοί τι τέκνοις ἀποθύμιον ἔρδοι . 
εἴσατο γάρ μοι ἔχων μακέλην εὐεργέα χερσὶ παῖς ἐμὸς ἀμφοτέρῃσι , βίη (Ηρακληείη · 
τῇ μεγάλην ἐλάχαινε δεδεγμένος ὡς ἐπὶ μισθῷ τάφρον τηλεθάοντος ἐπ’ ἐσχατιῇ τινος ἀγροῦ , γυμνὸς ἄτερ χλαίνης τε καὶ εὐμίτροιο χιτῶνος . 
αὐτὰρ ἐπειδὴ παντὸς ἀφίκετο πρὸς τέλος ἔργου καρτερὸν οἰνοφόροιο πονεύμενος ἕρκος ἀλωῆς , ἤτοι ὁ λίστρον ἔμελλεν ἐπὶ προύχοντος ἐρείσας ἀνδήρου καταδῦναι ἃ καὶ πάρος εἵματα ἕστο · 
ἐξαπίνης δ’ ἀνέλαμψεν ὑπὲρ καπέτοιο βαθείης πῦρ ἄμοτον , περὶ δ’ αὐτὸν ἀθέσφατος εἱλεῖτο φλόξ . 
αὐτὰρ ὅγ’ αἰὲν ὄπισθε θοοῖς ἀνεχάζετο ποσσίν , ἐκφυγέειν μεμαὼς ὀλοὸν μένος (Ηφαίστοιο · 
αἰεὶ δὲ προπάροιθεν ἑοῦ χροὸς ἠύτε γέρρον νώμασκεν μακέλην · περὶ δ’ ὄμμασιν ἔνθα καὶ ἔνθα πάπταινεν , μὴ δή μιν ἐπιφλέξῃ δήιον πῦρ . 
τῷ μὲν ἀοσσῆσαι λελιημένος , ὥς μοι ἔικτο , 
)Ιφικλέης μεγάθυμος ἐπ’ οὔδεϊ κάππεσ’ ὀλισθὼν πρὶν ἐλθεῖν , οὐδ’ ὀρθὸς ἀναστῆναι δύνατ’ αὖτις , ἀλλ’ ἀστεμφὲς ἔκειτο , γέρων ὡσείτ’ ἀμενηνός , ὅντε καὶ οὐκ ἐθέλοντα βιήσατο γῆρας ἀτερπὲς καππεσέειν , κεῖται δ’ ὅγ’ ἐπὶ χθονὸς ἔμπεδον αὐτοῦ εἰς ὅ κε τις χειρός μιν ἀνειρύσσῃ παριόντων αἰδεσθεὶς ὄπιδα τρομερὴν πολιοῖο γενείου . 
ὣς ἐν γῇ λελίαστο σακεσπάλος )Ιφικλείης . 
αὐτὰρ ἐγὼ κλαίεσκον ἀμηχανέοντας ὁρῶσα παῖδας ἐμούς , μέχρι δή μοι ἀπέσσυτο νήδυμος ὕπνος ὀφθαλμῶν , ἠὼς δὲ παραυτίκα φαινόλις ἦλθε . 
τοῖα , φίλη , μοι ὄνειρα διὰ φρένας ἐπτοίησαν παννυχίῃ · τὰ δὲ πάντα πρὸς Εὐρυσθῆα τρέποιτο οἴκου ἀφ’ ἡμετέροιο , γένοιτο δὲ μάντις ἐκείνῳ θυμὸς ἐμός , μηδ’ ἄλλο παρὲκ τελέσειέ τι δαίμων."
