Στρεψιάδης ἰοὺ ἰού · 
ὦ Ζεῦ βασιλεῦ τὸ χρῆμα τῶν νυκτῶν ὅσον · 
ἀπέραντον . 
οὐδέποθ’ ἡμέρα γενήσεται ; 
καὶ μὴν πάλαι γ’ ἀλεκτρυόνος ἤκουσ’ ἐγώ · 
οἱ δ’ οἰκέται ῥέγκουσιν · ἀλλ’ οὐκ ἂν πρὸ τοῦ . 
ἀπόλοιο δῆτ’ ὦ πόλεμε πολλῶν οὕνεκα , ὅτ’ οὐδὲ κολάσ’ ἔξεστί μοι τοὺς οἰκέτας . 
ἀλλ’ οὐδ’ ὁ χρηστὸς οὑτοσὶ νεανίας ἐγείρεται τῆς νυκτός , ἀλλὰ πέρδεται ἐν πέντε σισύραις ἐγκεκορδυλημένος . 
ἀλλ’ εἰ δοκεῖ ῥέγκωμεν ἐγκεκαλυμμένοι . 
ἀλλ’ οὐ δύναμαι δείλαιος εὕδειν δακνόμενος ὑπὸ τῆς δαπάνης καὶ τῆς φάτνης καὶ τῶν χρεῶν διὰ τουτονὶ τὸν υἱόν . 
ὁ δὲ κόμην ἔχων ἱππάζεταί τε καὶ ξυνωρικεύεται ὀνειροπολεῖ θ’ ἵππους · ἐγὼ δ’ ἀπόλλυμαι ὁρῶν ἄγουσαν τὴν σελήνην εἰκάδας · 
οἱ γὰρ τόκοι χωροῦσιν . 
ἅπτε παῖ λύχνον , κἄκφερε τὸ γραμματεῖον , ἵν’ ἀναγνῶ λαβὼν ὁπόσοις ὀφείλω καὶ λογίσωμαι τοὺς τόκους . 
φέρ’ ἴδω τί ὀφείλω ; 
δώδεκα μνᾶς Πασίᾳ . 
τοῦ δώδεκα μνᾶς Πασίᾳ ; 
τί ἐχρησάμην ; 
ὅτ’ ἐπριάμην τὸν κοππατίαν . 
οἴμοι τάλας , εἴθ’ ἐξεκόπην πρότερον τὸν ὀφθαλμὸν λίθῳ . 
Φειδιππίδης 
Φίλων ἀδικεῖς · ἔλαυνε τὸν σαυτοῦ δρόμον . 
Στρεψιάδης τοῦτ’ ἔστι τουτὶ τὸ κακὸν ὅ μ’ ἀπολώλεκεν · 
ὀνειροπολεῖ γὰρ καὶ καθεύδων ἱππικήν . 
Φειδιππίδης πόσους δρόμους ἐλᾷ τὰ πολεμιστήρια ; 
Στρεψιάδης ἐμὲ μὲν σὺ πολλοὺς τὸν πατέρ’ ἐλαύνεις δρόμους . 
ἀτὰρ τί χρέος ἔβα με μετὰ τὸν Πασίαν ; 
τρεῖς μναῖ διφρίσκου καὶ τροχοῖν Ἀμυνίᾳ . 
Φειδιππίδης ἄπαγε τὸν ἵππον ἐξαλίσας οἴκαδε . 
Στρεψιάδης ἀλλ’ ὦ μέλ’ ἐξήλικας ἐμέ γ’ ἐκ τῶν ἐμῶν , ὅτε καὶ δίκας ὤφληκα χἄτεροι τόκου ἐνεχυράσεσθαί φασιν . 
Φειδιππίδης ἐτεὸν ὦ πάτερ τί δυσκολαίνεις καὶ στρέφει τὴν νύχθ’ ὅλην ; 
Στρεψιάδης δάκνει μὲ δήμαρχός τις ἐκ τῶν στρωμάτων . 
Φειδιππίδης ἔασον ὦ δαιμόνιε καταδαρθεῖν τί με . 
Στρεψιάδης σὺ δ’ οὖν κάθευδε · τὰ δὲ χρέα ταῦτ’ ἴσθ’ ὅτι ἐς τὴν κεφαλὴν ἅπαντα τὴν σὴν τρέψεται . 
φεῦ . 
εἴθ’ ὤφελ’ ἡ προμνήστρῑ ἀπολέσθαι κακῶς , ἥτις με γῆμ’ ἐπῆρε τὴν σὴν μητέρα · 
ἐμοὶ γὰρ ἦν ἄγροικος ἥδιστος βίος εὐρωτιῶν , ἀκόρητος , εἰκῇ κείμενος , βρύων μελίτταις καὶ προβάτοις καὶ στεμφύλοις . 
ἔπειτ’ ἔγημα Μεγακλέους τοῦ Μεγακλέους ἀδελφιδῆν ἄγροικος ὢν ἐξ ἄστεως , σεμνὴν τρυφῶσαν ἐγκεκοισυρωμένην . 
ταύτην ὅτ’ ἐγάμουν , συγκατεκλινόμην ἐγὼ ὄζων τρυγὸς τρασιᾶς ἐρίων περιουσίας , ἡ δ’ αὖ μύρου κρόκου καταγλωττισμάτων , δαπάνης λαφυγμοῦ Κωλιάδος Γενετυλλίδος . 
οὐ μὴν ἐρῶ γ’ ὡς ἀργὸς ἦν , ἀλλ’ ἐσπάθα . 
ἐγὼ δ’ ἂν αὐτῇ θοἰμάτιον δεικνὺς τοδὶ πρόφασιν ἔφασκον , ὦ γύναι λίαν σπαθᾷς . 
Θεράπων ἔλαιον ἡμῖν οὐκ ἔνεστ’ ἐν τῷ λύχνῳ . 
Στρεψιάδης οἴμοι · τί γάρ μοι τὸν πότην ἧπτες λύχνον ; 
δεῦρ’ ἔλθ’ ἵνα κλάῃς . 
Θεράπων διὰ τί δῆτα κλαύσομαι ; 
Στρεψιάδης ὅτι τῶν παχειῶν ἐνετίθεις θρυαλλίδων . 
μετὰ ταῦθ’ , ὅπως νῷν ἐγένεθ’ υἱὸς οὑτοσί , ἐμοί τε δὴ καὶ τῇ γυναικὶ τἀγαθῇ , περὶ τοὐνόματος δὴ ’ντεῦθεν ἐλοιδορούμεθα · 
ἡ μὲν γὰρ ἵππον προσετίθει πρὸς τοὔνομα , 
Ξάνθιππον ἤ Χαριππον ἢ Καλλιππίδην , ἐγὼ δὲ τοῦ πάππου ’τιθέμην Φειδωνίδην . 
τέως μὲν οὖν ἐκρινόμεθ’ · εἶτα τῷ χρόνῳ κοινῇ ξυνέβημεν κἀθέμεθα Φειδιππίδην . 
τοῦτον τὸν υἱὸν λαμβάνουσ’ ἐκορίζετο , 
‘ὅταν σὺ μέγας ὢν ἅρμ’ ἐλαύνῃς πρὸς πόλιν , ὥσπερ Μεγακλέης , ξυστίδ’ ἔχων.’ 
ἐγὼ δ’ ἔφην , 
‘ὅταν μὲν οὖν τὰς αἶγας ἐκ τοῦ φελλέως , ὥσπερ ὁ πατήρ σου , διφθέραν ἐνημμένος.’ ἀλλ’ οὐκ ἐπίθετο τοῖς ἐμοῖς οὐδὲν λόγοις , ἀλλ’ ἵππερόν μου κατέχεεν τῶν χρημάτων . 
νῦν οὖν ὅλην τὴν νύκτα φροντίζων ὁδοῦ μίαν ηὗρον ἀτραπὸν δαιμονίως ὑπερφυᾶ , ἣν ἢν ἀναπείσω τουτονί , σωθήσομαι . 
ἀλλ’ ἐξεγεῖραι πρῶτον αὐτὸν βούλομαι . 
πῶς δῆτ’ ἂν ἥδιστ’ αὐτὸν ἐπεγείραιμι ; 
πῶς ; 
Φειδιππίδη Φειδιππίδιον . 
Φειδιππίδης τί ὦ πάτερ ; 
Στρεψιάδης κύσον με καὶ τὴν χεῖρα δὸς τὴν δεξιάν . 
Φειδιππίδης ἰδού . 
τί ἔστιν ; 
Στρεψιάδης εἰπέ μοι , φιλεῖς ἐμέ ; 
Φειδιππίδης νὴ τὸν Ποσειδῶ τουτονὶ τὸν ἵππιον . 
Στρεψιάδης μὴ ’μοί γε τοῦτον μηδαμῶς τὸν ἵππιον · 
οὗτος γὰρ ὁ θεὸς αἴτιός μοι τῶν κακῶν . 
ἀλλ’ εἴπερ ἐκ τῆς καρδίας μ’ ὄντως φιλεῖς , ὦ παῖ πιθοῦ . 
Φειδιππίδης τί οὖν πίθωμαι δῆτά σοι ; 
Στρεψιάδης ἔκστρεψον ὡς τάχιστα τοὺς σαυτοῦ τρόπους , καὶ μάνθαν’ ἐλθὼν ἃν ἐγὼ παραινέσω . 
Φειδιππίδης λέγε δή , τί κελεύεις ; 
Στρεψιάδης καί τι πείσει ; 
Φειδιππίδης πείσομαι νὴ τὸν Διόνυσον . 
Στρεψιάδης δεῦρό νυν ἀπόβλεπε . 
ὁρᾷς τὸ θύριον τοῦτο καὶ τᾠκίδιον ; 
Φειδιππίδης ὁρῶ . 
τί οὖν τοῦτ’ ἐστὶν ἐτεὸν ὦ πάτερ ; 
Στρεψιάδης ψυχῶν σοφῶν τοῦτ’ ἐστὶ φροντιστήριον . 
ἐνταῦθ’ ἐνοικοῦσ’ ἄνδρες , οἳ τὸν οὐρανὸν λέγοντες ἀναπείθουσιν ὡς ἔστιν πνιγεύς , κἄστιν περὶ ἡμᾶς οὗτος , ἡμεῖς δ’ ἄνθρακες . 
οὗτοι διδάσκουσ’ , ἀργύριον ἤν τις διδῷ , λέγοντα νικᾶν καὶ δίκαια κἄδικα . 
Φειδιππίδης εἰσὶν δὲ τίνες ; 
Στρεψιάδης οὐκ οἶδ’ ἀκριβῶς τοὔνομα · 
μεριμνοφροντισταὶ καλοί τε κἀγαθοί . 
Φειδιππίδης αἰβοῖ πονηροί γ’ , οἶδα . 
τοὺς ἀλαζόνας τοὺς ὠχριῶντας τοὺς ἀνυποδήτους λέγεις , ὧν ὁ κακοδαίμων Σωκράτης καὶ Χαιρεφῶν . 
Στρεψιάδης ἢ ἢ σιώπα · μηδὲν εἴπῃς νήπιον . 
ἀλλ’ εἴ τι κήδει τῶν πατρῴων ἀλφίτων , τούτων γενοῦ μοι σχασάμενος τὴν ἱππικήν . 
Φειδιππίδης οὐκ ἂν μὰ τὸν Διόνυσον , εἰ δοίης γέ μοι τοὺς φασιανοὺς οὓς τρέφει Λεωγόρας . 
Στρεψιάδης ἴθ’ ἀντιβολῶ σ’ ὦ φίλτατ’ ἀνθρώπων ἐμοὶ ἐλθὼν διδάσκου . 
Φειδιππίδης καὶ τί σοι μαθήσομαι ; 
Στρεψιάδης εἶναι παρ’ αὐτοῖς φασιν ἄμφω τὼ λόγω , τὸν κρείττον’ , ὅστις ἐστί , καὶ τὸν ἥττονα . 
τούτοιν τὸν ἕτερον τοῖν λόγοιν , τὸν ἥττονα , νικᾶν λέγοντά φασι τἀδικώτερα . 
ἢν οὖν μάθῃς μοι τὸν ἄδικον τοῦτον λόγον , ἃ νῦν ὀφείλω διὰ σέ , τούτων τῶν χρεῶν οὐκ ἂν ἀποδοίην οὐδ’ ἂν ὀβολὸν οὐδενί . 
Φειδιππίδης οὐκ ἂν πιθοίμην · οὐ γὰρ ἂν τλαίην ἰδεῖν τοὺς ἱππέας τὸ χρῶμα διακεκναισμένος . 
Στρεψιάδης οὐκ ἄρα μὰ τὴν Δήμητρα τῶν γ’ ἐμῶν ἔδει , οὔτ’ αὐτὸς οὔθ’ ὁ ζύγιος οὔθ’ ὁ σαμφόρας · 
ἀλλ’ ἐξελῶ σ’ ἐς κόρακας ἐκ τῆς οἰκίας . 
Φειδιππίδης ἀλλ’ οὐ περιόψεταί μ’ ὁ θεῖος Μεγακλέης ἄνιππον . 
ἀλλ’ εἴσειμι , σοῦ δ’ οὐ φροντιῶ . 
Στρεψιάδης ἀλλ’ οὐδ’ ἐγὼ μέντοι πεσών γε κείσομαι , ἀλλ’ εὐξάμενος τοῖσιν θεοῖς διδάξομαι αὐτὸς βαδίζων ἐς τὸ φροντιστήριον . 
πῶς οὖν γέρων ὢν κἀπιλήσμων καὶ βραδὺς λόγων ἀκριβῶν σχινδαλάμους μαθήσομαι ; 
ἰτητέον . 
τί ταῦτ’ ἔχων στραγγεύομαι , ἀλλ’ οὐχὶ κόπτω τὴν θύραν ; 
παῖ παιδίον . 
Μαθητής βάλλ’ ἐς κόρακας · τίς ἐσθ’ ὁ κόψας τὴν θύραν ; 
Στρεψιάδης 
Φείδωνος υἱὸς Στρεψιάδης Κικυννόθεν . 
Μαθητής ἀμαθής γε νὴ Δί’ ὅστις οὑτωσὶ σφόδρα ἀπεριμερίμνως τὴν θύραν λελάκτικας καὶ φροντίδ’ ἐξήμβλωκας ἐξηυρημένην . 
Στρεψιάδης σύγγνωθί μοι · τηλοῦ γὰρ οἰκῶ τῶν ἀγρῶν . 
ἀλλ’ εἰπέ μοι τὸ πρᾶγμα τοὐξημβλωμένον . 
Μαθητής ἀλλ’ οὐ θέμις πλὴν τοῖς μαθηταῖσιν λέγειν . 
Στρεψιάδης λέγε νυν ἐμοὶ θαρρῶν · ἐγὼ γὰρ οὑτοσὶ ἥκω μαθητὴς ἐς τὸ φροντιστήριον . 
Μαθητής λέξω . 
νομίσαι δὲ ταῦτα χρὴ μυστήρια . 
ἀνήρετ’ ἄρτι Χαιρεφῶντα Σωκράτης ψύλλαν ὁπόσους ἅλλοιτο τοὺς αὑτῆς πόδας · 
δακοῦσα γὰρ τοῦ Χαιρεφῶντος τὴν ὀφρῦν ἐπὶ τὴν κεφαλὴν τὴν Σωκράτους ἀφήλατο . 
Στρεψιάδης πῶς δῆτα διεμέτρησε ; 
Μαθητής δεξιώτατα . 
κηρὸν διατήξας , εἶτα τὴν ψύλλαν λαβὼν ἐνέβαψεν ἐς τὸν κηρὸν αὐτῆς τὼ πόδε , κᾆτα ψυχείσῃ περιέφυσαν Περσικαί . 
ταύτας ὑπολύσας ἀνεμέτρει τὸ χωρίον . 
Στρεψιάδης ὦ Ζεῦ βασιλεῦ τῆς λεπτότητος τῶν φρενῶν . 
Μαθητής τί δῆτ’ ἂν ἕτερον εἰ πύθοιο Σωκράτους φρόντισμα ; 
Στρεψιάδης ποῖον ; 
ἀντιβολῶ κάτειπέ μοι . 
Μαθητής ἀνήρετ’ αὐτὸν Χαιρεφῶν ὁ Σφήττιος ὁπότερα τὴν γνώμην ἔχοι , τὰς ἐμπίδας κατὰ τὸ στόμ’ ᾄδειν ἢ κατὰ τοὐρροπύγιον . 
Στρεψιάδης τί δῆτ’ ἐκεῖνος εἶπε περὶ τῆς ἐμπίδος ; 
Μαθητής ἔφασκεν εἶναι τοὔντερον τῆς ἐμπίδος στενόν · διὰ λεπτοῦ δ’ ὄντος αὐτοῦ τὴν πνοὴν βίᾳ βαδίζειν εὐθὺ τοὐρροπυγίου · 
ἔπειτα κοῖλον πρὸς στενῷ προσκείμενον τὸν πρωκτὸν ἠχεῖν ὑπὸ βίας τοῦ πνεύματος . 
Στρεψιάδης σάλπιγξ ὁ πρωκτός ἐστιν ἄρα τῶν ἐμπίδων . 
ὦ τρισμακάριος τοῦ διεντερεύματος . 
ἦ ῥᾳδίως φεύγων ἂν ἀποφύγοι δίκην ὅστις δίοιδε τοὔντερον τῆς ἐμπίδος . 
Μαθητής πρώην δέ γε γνώμην μεγάλην ἀφῃρέθη ὑπ’ ἀσκαλαβώτου . 
Στρεψιάδης τίνα τρόπον ; 
κάτειπέ μοι . 
Μαθητής ζητοῦντος αὐτοῦ τῆς σελήνης τὰς ὁδοὺς καὶ τὰς περιφορὰς εἶτ’ ἄνω κεχηνότος ἀπὸ τῆς ὀροφῆς νύκτωρ γαλεώτης κατέχεσεν . 
Στρεψιάδης ἥσθην γαλεώτῃ καταχέσαντι Σωκράτους . 
Μαθητής ἐχθὲς δέ γ’ ἡμῖν δεῖπνον οὐκ ἦν ἑσπέρας . 
Στρεψιάδης εἶεν · τί οὖν πρὸς τἄλφιτ’ ἐπαλαμήσατο ; 
Μαθητής κατὰ τῆς τραπέζης καταπάσας λεπτὴν τέφραν κάμψας ὀβελίσκον εἶτα διαβήτην λαβὼν ἐκ τῆς παλαίστρας θοἰμάτιον ὑφείλετο . 
Στρεψιάδης τί δῆτ’ ἐκεῖνον τὸν Θαλῆν θαυμάζομεν ; 
ἄνοιγ’ ἄνοιγ’ ἀνύσας τὸ φροντιστήριον , καὶ δεῖξον ὡς τάχιστά μοι τὸν Σωκράτη . 
μαθητιῶ γάρ · ἀλλ’ ἄνοιγε τὴν θύραν . 
ὦ Ἡράκλεις ταυτὶ ποδαπὰ τὰ θηρία ; 
Μαθητής τί ἐθαύμασας ; 
τῷ σοι δοκοῦσιν εἰκέναι ; 
Στρεψιάδης τοῖς ἐκ Πύλου ληφθεῖσι τοῖς Λακωνικοῖς . 
ἀτὰρ τί ποτ’ ἐς τὴν γῆν βλέπουσιν οὑτοιί ; 
Μαθητής ζητοῦσιν οὗτοι τὰ κατὰ γῆς . 
Στρεψιάδης βολβοὺς ἄρα ζητοῦσι . 
μή νυν τουτογὶ φροντίζετε · 
ἐγὼ γὰρ οἶδ’ ἵν’ εἰσὶ μεγάλοι καὶ καλοί . 
τί γὰρ οἵδε δρῶσιν οἱ σφόδρ’ ἐγκεκυφότες ; 
Μαθητής οὗτοι δ’ ἐρεβοδιφῶσιν ὑπὸ τὸν Τάρταρον . 
Στρεψιάδης τί δῆθ’ ὁ πρωκτὸς ἐς τὸν οὐρανὸν βλέπει ; 
Μαθητής αὐτὸς καθ’ αὑτὸν ἀστρονομεῖν διδάσκεται . 
ἀλλ’ εἴσιθ’ , ἵνα μὴ ’κεῖνος ὑμῖν ἐπιτύχῃ . 
Στρεψιάδης μήπω γε μήπω γ’ · ἀλλ’ ἐπιμεινάντων , ἵνα αὐτοῖσι κοινώσω τι πραγμάτιον ἐμόν . 
Μαθητής ἀλλ’ οὐχ οἷόν τ’ αὐτοῖσι πρὸς τὸν ἀέρα ἔξω διατρίβειν πολὺν ἄγαν ἐστὶν χρόνον . 
Στρεψιάδης πρὸς τῶν θεῶν τί γὰρ τάδ’ ἐστίν ; 
εἰπέ μοι . 
Μαθητής ἀστρονομία μὲν αὑτηί . 
Στρεψιάδης τουτὶ δὲ τί ; 
Μαθητής γεωμετρία . 
Στρεψιάδης τοῦτ’ οὖν τί ἐστι χρήσιμον ; 
Μαθητής γῆν ἀναμετρῆσαι . 
Στρεψιάδης πότερα τὴν κληρουχικήν ; 
Μαθητής οὔκ , ἀλλὰ τὴν σύμπασαν . 
Στρεψιάδης ἀστεῖον λέγεις . 
τὸ γὰρ σόφισμα δημοτικὸν καὶ χρήσιμον . 
Μαθητής αὕτη δέ σοι γῆς περίοδος πάσης . 
ὁρᾷς ; 
αἵδε μὲν Ἀθῆναι . 
Στρεψιάδης τί σὺ λέγεις ; 
οὐ πείθομαι , ἐπεὶ δικαστὰς οὐχ ὁρῶ καθημένους . 
Μαθητής ὡς τοῦτ’ ἀληθῶς Ἀττικὸν τὸ χωρίον . 
Στρεψιάδης καὶ ποῦ Κικυννῆς εἰσὶν οὑμοὶ δημόται ; 
Μαθητής ἐνταῦθ’ ἔνεισιν . 
ἡ δέ γ’ Εὔβοἰ , ὡς ὁρᾷς , ἡδὶ παρατέταται μακρὰ πόρρω πάνυ . 
Στρεψιάδης οἶδ’ · ὑπὸ γὰρ ἡμῶν παρετάθη καὶ Περικλέους . 
ἀλλ’ ἡ Λακεδαίμων ποῦ ’σθ’ ; 
Μαθητής ὅπου ’στίν ; 
αὑτηί . 
Στρεψιάδης ὡς ἐγγὺς ἡμῶν . 
τοῦτο πάνυ φροντίζετε , ταύτην ἀφ’ ἡμῶν ἀπαγαγεῖν πόρρω πάνυ . 
Μαθητής ἀλλ’ οὐχ οἷόν τε . 
Στρεψιάδης νὴ Δί’ οἰμώξεσθ’ ἄρα . 
φέρε τίς γὰρ οὗτος οὑπὶ τῆς κρεμάθρας ἀνήρ ; 
Μαθητής αὐτός . 
Στρεψιάδης τίς αὐτός ; 
Μαθητής 
Σωκράτης . 
Στρεψιάδης ὦ Σώκρατες . 
ἴθ’ οὗτος , ἀναβόησον αὐτόν μοι μέγα . 
Μαθητής αὐτὸς μὲν οὖν σὺ κάλεσον · οὐ γάρ μοι σχολή . 
Στρεψιάδης ὦ Σώκρατες , ὦ Σωκρατίδιον . 
Σωκράτης τί με καλεῖς ὦφήμερε ; 
Στρεψιάδης πρῶτον μὲν ὅ τι δρᾷς ἀντιβολῶ κάτειπέ μοι . 
Σωκράτης ἀεροβατῶ καὶ περιφρονῶ τὸν ἥλιον . 
Στρεψιάδης ἔπειτ’ ἀπὸ ταρροῦ τοὺς θεοὺς ὑπερφρονεῖς , ἀλλ’ οὐκ ἀπὸ τῆς γῆς , εἴπερ ; 
Σωκράτης οὐ γὰρ ἄν ποτε ἐξηῦρον ὀρθῶς τὰ μετέωρα πράγματα , εἰ μὴ κρεμάσας τὸ νόημα καὶ τὴν φροντίδα λεπτὴν καταμείξας ἐς τὸν ὅμοιον ἀέρα . 
εἰ δ’ ὢν χαμαὶ τἄνω κάτωθεν ἐσκόπουν , οὐκ ἄν ποθ’ ηὗρον · οὐ γὰρ ἀλλ’ ἡ γῆ βίᾳ ἕλκει πρὸς αὑτὴν τὴν ἰκμάδα τῆς φροντίδος . 
πάσχει δὲ ταὐτὸ τοῦτο καὶ τὰ κάρδαμα . 
Στρεψιάδης τί φῄς ; 
ἡ φροντὶς ἕλκει τὴν ἰκμάδ’ ἐς τὰ κάρδαμα ; 
ἴθι νυν κατάβηθ’ ὦ Σωκρατίδιον ὡς ἐμέ , ἵνα με διδάξῃς ὧνπερ οὕνεκ’ ἐλήλυθα . 
Σωκράτης ἦλθες δὲ κατὰ τί ; 
Στρεψιάδης βουλόμενος μαθεῖν λέγειν . 
ὑπὸ γὰρ τόκων χρήστων τε δυσκολωτάτων ἄγομαι φέρομαι , τὰ χρήματ’ ἐνεχυράζομαι . 
Σωκράτης πόθεν δ’ ὑπόχρεως σαυτὸν ἔλαθες γενόμενος ; 
Στρεψιάδης νόσος μ’ ἐπέτριψεν ἱππικὴ δεινὴ φαγεῖν . 
ἀλλά με δίδαξον τὸν ἕτερον τοῖν σοῖν λόγοιν , τὸν μηδὲν ἀποδιδόντα . 
μισθὸν δ’ ὅντιν’ ἂν πράττῃ μ’ ὀμοῦμαί σοι καταθήσειν τοὺς θεούς . 
Σωκράτης ποίους θεοὺς ὀμεῖ σύ ; 
πρῶτον γὰρ θεοὶ ἡμῖν νόμισμ’ οὐκ ἔστι . 
Στρεψιάδης τῷ γὰρ ὄμνυτ’ ; 
ἢ σιδαρέοισιν ὥσπερ ἐν Βυζαντίῳ ; 
Σωκράτης βούλει τὰ θεῖα πράγματ’ εἰδέναι σαφῶς ἅττ’ ἐστὶν ὀρθῶς ; 
Στρεψιάδης νὴ Δί’ εἴπερ ἔστι γε . 
Σωκράτης καὶ ξυγγενέσθαι ταῖς Νεφέλαισιν ἐς λόγους , ταῖς ἡμετέραισι δαίμοσιν ; 
Στρεψιάδης μάλιστά γε . 
Σωκράτης κάθιζε τοίνυν ἐπὶ τὸν ἱερὸν σκίμποδα . 
Στρεψιάδης ἰδοὺ κάθημαι . 
Σωκράτης τουτονὶ τοίνυν λαβὲ τὸν στέφανον . 
Στρεψιάδης ἐπὶ τί στέφανον ; 
οἴμοι Σώκρατες ὥσπερ με τὸν Ἀθάμανθ’ ὅπως μὴ θύσετε . 
Σωκράτης οὔκ , ἀλλὰ ταῦτα πάντα τοὺς τελουμένους ἡμεῖς ποιοῦμεν . 
Στρεψιάδης εἶτα δὴ τί κερδανῶ ; 
Σωκράτης λέγειν γενήσει τρῖμμα κρόταλον παιπάλη . 
ἀλλ’ ἔχ’ ἀτρεμί . 
Στρεψιάδης μὰ τὸν Δί’ οὐ ψεύσει γέ με · 
καταπαττόμενος γὰρ παιπάλη γενήσομαι . 
Σωκράτης εὐφημεῖν χρὴ τὸν πρεσβύτην καὶ τῆς εὐχῆς ἐπακούειν . 
ὦ δέσποτ’ ἄναξ ἀμέτρητ’ Ἀήρ , ὃς ἔχεις τὴν γῆν μετέωρον , λαμπρός τ’ Αἰθὴρ σεμναί τε θεαὶ Νεφέλαι βροντησικέραυνοι , ἄρθητε φάνητ’ ὦ δέσποιναι τῷ φροντιστῇ μετέωροι . 
Στρεψιάδης μήπω μήπω γε πρὶν ἂν τουτὶ πτύξωμαι , μὴ καταβρεχθῶ . 
τὸ δὲ μηδὲ κυνῆν οἴκοθεν ἐλθεῖν ἐμὲ τὸν κακοδαίμον’ ἔχοντα . 
Σωκράτης ἔλθετε δῆτ’ ὦ πολυτίμητοι Νεφέλαι τῷδ’ εἰς ἐπίδειξιν · 
εἴτ’ ἐπ’ Ὀλύμπου κορυφαῖς ἱεραῖς χιονοβλήτοισι κάθησθε , εἴτ’ Ὠκεανοῦ πατρὸς ἐν κήποις ἱερὸν χορὸν ἵστατε Νύμφαις , εἴτ’ ἄρα Νείλου προχοαῖς ὑδάτων χρυσέαις ἀρύτεσθε πρόχοισιν , ἢ Μαιῶτιν λίμνην ἔχετ’ ἢ σκόπελον νιφόεντα Μίμαντος · 
ὑπακούσατε δεξάμεναι θυσίαν καὶ τοῖς ἱεροῖσι χαρεῖσαι . 
Χορός ἀέναοι Νεφέλαι ἀρθῶμεν φανεραὶ δροσερὰν φύσιν εὐάγητον , πατρὸς ἀπ’ Ὠκεανοῦ βαρυαχέος ὑψηλῶν ὀρέων κορυφὰς ἐπὶ δενδροκόμους , ἵνα τηλεφανεῖς σκοπιὰς ἀφορώμεθα , καρπούς τ’ ἀρδομέναν ἱερὰν χθόνα , καὶ ποταμῶν ζαθέων κελαδήματα , καὶ πόντον κελάδοντα βαρύβρομον · 
ὄμμα γὰρ αἰθέρος ἀκάματον σελαγεῖται μαρμαρέαις ἐν αὐγαῖς . 
ἀλλ’ ἀποσεισάμεναι νέφος ὄμβριον ἀθανάτας ἰδέας ἐπιδώμεθα τηλεσκόπῳ ὄμματι γαῖαν . 
Σωκράτης ὦ μέγα σεμναὶ Νεφέλαι φανερῶς ἠκούσατέ μου καλέσαντος . 
ᾔσθου φωνῆς ἅμα καὶ βροντῆς μυκησαμένης θεοσέπτου ; 
Στρεψιάδης καὶ σέβομαί γ’ ὦ πολυτίμητοι καὶ βούλομαι ἀνταποπαρδεῖν πρὸς τὰς βροντάς · οὕτως αὐτὰς τετρεμαίνω καὶ πεφόβημαι · 
κεἰ θέμις ἐστίν , νυνί γ’ ἤδη , κεἰ μὴ θέμις ἐστί , χεσείω . 
Σωκράτης οὐ μὴ σκώψει μηδὲ ποιήσεις ἅπερ οἱ τρυγοδαίμονες οὗτοι , ἀλλ’ εὐφήμει · μέγα γάρ τι θεῶν κινεῖται σμῆνος ἀοιδαῖς . 
Χορός παρθένοι ὀμβροφόροι ἔλθωμεν λιπαρὰν χθόνα Παλλάδος , εὔανδρον γᾶν 
Κέκροπος ὀψόμεναι πολυήρατον · 
οὗ σέβας ἀρρήτων ἱερῶν , ἵνα μυστοδόκος δόμος ἐν τελεταῖς ἁγίαις ἀναδείκνυται , οὐρανίοις τε θεοῖς δωρήματα , ναοί θ’ ὑψερεφεῖς καὶ ἀγάλματα , καὶ πρόσοδοι μακάρων ἱερώταται , εὐστέφανοί τε θεῶν θυσίαι θαλίαι τε , παντοδαπαῖς ἐν ὥραις , ἦρί τ’ ἐπερχομένῳ Βρομία χάρις , εὐκελάδων τε χορῶν ἐρεθίσματα , καὶ μοῦσα βαρύβρομος αὐλῶν . 
Στρεψιάδης πρὸς τοῦ Διὸς ἀντιβολῶ σε φράσον , τίνες εἴσ’ ὦ Σώκρατες αὗται αἱ φθεγξάμεναι τοῦτο τὸ σεμνόν ; 
μῶν ἡρῷναί τινές εἰσιν ; 
Σωκράτης ἥκιστ’ ἀλλ’ οὐράνιαι Νεφέλαι μεγάλαι θεαὶ ἀνδράσιν ἀργοῖς · 
αἵπερ γνώμην καὶ διάλεξιν καὶ νοῦν ἡμῖν παρέχουσιν καὶ τερατείαν καὶ περίλεξιν καὶ κροῦσιν καὶ κατάληψιν . 
Στρεψιάδης ταῦτ’ ἄρ’ ἀκούσασ’ αὐτῶν τὸ φθέγμ’ ἡ ψυχή μου πεπότηται , καὶ λεπτολογεῖν ἤδη ζητεῖ καὶ περὶ καπνοῦ στενολεσχεῖν , καὶ γνωμιδίῳ γνώμην νύξασ’ ἑτέρῳ λόγῳ ἀντιλογῆσαι · 
ὥστ’ εἴ πως ἔστιν ἰδεῖν αὐτὰς ἤδη φανερῶς ἐπιθυμῶ . 
Σωκράτης βλέπε νυν δευρὶ πρὸς τὴν Πάρνηθ’ · ἤδη γὰρ ὁρῶ κατιούσας ἡσυχῇ αὐτάς . 
Στρεψιάδης φέρε ποῦ ; 
δεῖξον . 
Σωκράτης χωροῦσ’ αὗται πάνυ πολλαὶ διὰ τῶν κοίλων καὶ τῶν δασέων , αὗται πλάγιαι . 
Στρεψιάδης τί τὸ χρῆμα ; 
ὡς οὐ καθορῶ . 
Σωκράτης παρὰ τὴν εἴσοδον . 
Στρεψιάδης ἤδη νυνὶ μόλις οὕτως . 
Σωκράτης νῦν γέ τοι ἤδη καθορᾷς αὐτάς , εἰ μὴ λημᾷς κολοκύνταις . 
Στρεψιάδης νὴ Δί’ ἔγωγ’ , ὦ πολυτίμητοι · πάντα γὰρ ἤδη κατέχουσιν . 
Σωκράτης ταύτας μέντοι σὺ θεὰς οὔσας οὐκ ᾔδησθ’ οὐδ’ ἐνόμιζες ; 
Στρεψιάδης μὰ Δί’ ἀλλ’ ὁμίχλην καὶ δρόσον αὐτὰς ἡγούμην καὶ καπνὸν εἶναι . 
Σωκράτης οὐ γὰρ μὰ Δί’ οἶσθ’ ὁτιὴ πλείστους αὗται βόσκουσι σοφιστάς , 
Θουριομάντεις ἰατροτέχνας σφραγιδονυχαργοκομήτας , κυκλίων τε χορῶν ᾀσματοκάμπτας ἄνδρας μετεωροφένακας , οὐδὲν δρῶντας βόσκουσ’ ἀργούς , ὅτι ταύτας μουσοποιοῦσιν . 
Στρεψιάδης ταῦτ’ ἄρ’ ἐποίουν ὑγρᾶν Νεφελᾶν στρεπταιγλᾶν δάιον ὁρμάν , πλοκάμους θ’ ἑκατογκεφάλα Τυφῶ πρημαινούσας τε θυέλλας , εἶτ’ ἀερίας διεράς , γαμψοὺς οἰωνοὺς ἀερονηχεῖς , ὄμβρους θ’ ὑδάτων δροσερᾶν Νεφελᾶν · εἶτ’ ἀντ’ αὐτῶν κατέπινον κεστρᾶν τεμάχη μεγαλᾶν ἀγαθᾶν κρέα τ’ ὀρνίθεια κιχηλᾶν . 
Σωκράτης διὰ μέντοι τάσδ’ οὐχὶ δικαίως ; 
Στρεψιάδης λέξον δή μοι , τί παθοῦσαι , εἴπερ νεφέλαι γ’ εἰσὶν ἀληθῶς , θνηταῖς εἴξασι γυναιξίν ; 
οὐ γὰρ ἐκεῖναί γ’ εἰσὶ τοιαῦται . 
Σωκράτης φέρε ποῖαι γάρ τινές εἰσιν ; 
Στρεψιάδης οὐκ οἶδα σαφῶς · εἴξασιν γοῦν ἐρίοισιν πεπταμένοισιν , κοὐχὶ γυναιξὶν μὰ Δί’ οὐδ’ ὁτιοῦν · αὗται δὲ ῥῖνας ἔχουσιν . 
Σωκράτης ἀπόκριναί νυν ἅττ’ ἂν ἔρωμαι . 
Στρεψιάδης λέγε νυν ταχέως ὅ τι βούλει . 
Σωκράτης ἤδη ποτ’ ἀναβλέψας εἶδες νεφέλην κενταύρῳ ὁμοίαν , ἢ παρδάλει ἢ λύκῳ ἢ ταύρῳ ; 
Στρεψιάδης νὴ Δί’ ἔγωγ’ . 
εἶτα τί τοῦτο ; 
Σωκράτης γίγνονται πάνθ’ ὅ τι βούλονται · κᾆτ’ ἢν μὲν ἴδωσι κομήτην ἄγριόν τινα τῶν λασίων τούτων , οἷόνπερ τὸν Ξενοφάντου , σκώπτουσαι τὴν μανίαν αὐτοῦ κενταύροις ᾔκασαν αὑτάς . 
Στρεψιάδης τί γὰρ ἢν ἅρπαγα τῶν δημοσίων κατίδωσι Σίμωνα , τί δρῶσιν ; 
Σωκράτης ἀποφαίνουσαι τὴν φύσιν αὐτοῦ λύκοι ἐξαίφνης ἐγένοντο . 
Στρεψιάδης ταῦτ’ ἄρα ταῦτα Κλεώνυμον αὗται τὸν ῥίψασπιν χθὲς ἰδοῦσαι , ὅτι δειλότατον τοῦτον ἑώρων , ἔλαφοι διὰ τοῦτ’ ἐγένοντο . 
Σωκράτης καὶ νῦν γ’ ὅτι Κλεισθένη εἶδον , ὁρᾷς , διὰ τοῦτ’ ἐγένοντο γυναῖκες . 
Στρεψιάδης χαίρετε τοίνυν ὦ δέσποιναι · καὶ νῦν , εἴπερ τινὶ κἄλλῳ , οὐρανομήκη ῥήξατε κἀμοὶ φωνήν , ὦ παμβασίλειαι . 
Χορός χαῖρ’ ὦ πρεσβῦτα παλαιογενὲς θηρατὰ λόγων φιλομούσων , σύ τε λεπτοτάτων λήρων ἱερεῦ , φράζε πρὸς ἡμᾶς ὅ τι χρῄζεις · 
οὐ γὰρ ἂν ἄλλῳ γ’ ὑπακούσαιμεν τῶν νῦν μετεωροσοφιστῶν πλὴν ἢ Προδίκῳ , τῷ μὲν σοφίας καὶ γνώμης οὕνεκα , σοὶ δέ , ὅτι βρενθύει τ’ ἐν ταῖσιν ὁδοῖς καὶ τὠφθαλμὼ παραβάλλεις , κἀνυπόδητος κακὰ πόλλ’ ἀνέχει κἀφ’ ἡμῖν σεμνοπροσωπεῖς . 
Στρεψιάδης ὦ γῆ τοῦ φθέγματος , ὡς ἱερὸν καὶ σεμνὸν καὶ τερατῶδες . 
Σωκράτης αὗται γάρ τοι μόναι εἰσὶ θεαί , τἄλλα δὲ πάντ’ ἐστὶ φλύαρος . 
Στρεψιάδης ὁ Ζεὺς δ’ ἡμῖν , φέρε πρὸς τῆς γῆς , οὑλύμπιος οὐ θεός ἐστιν ; 
Σωκράτης ποῖος Ζεύς ; 
οὐ μὴ ληρήσεις · οὐδ’ ἔστι Ζεύς . 
Στρεψιάδης τί λέγεις σύ ; 
ἀλλὰ τίς ὕει ; 
τουτὶ γὰρ ἔμοιγ’ ἀπόφηναι πρῶτον ἁπάντων . 
Σωκράτης αὗται δήπου · μεγάλοις δέ σ’ ἐγὼ σημείοις αὐτὸ διδάξω . 
φέρε ποῦ γὰρ πώποτ’ ἄνευ Νεφελῶν ὕοντ’ ἤδη τεθέασαι ; 
καίτοι χρῆν αἰθρίας ὕειν αὐτόν , ταύτας δ’ ἀποδημεῖν . 
Στρεψιάδης νὴ τὸν Ἀπόλλω τοῦτό γέ τοι δὴ τῷ νῦν λόγῳ εὖ προσέφυσας · 
καίτοι πρότερον τὸν Δί’ ἀληθῶς ᾤμην διὰ κοσκίνου οὐρεῖν . 
ἀλλ’ ὅστις ὁ βροντῶν ἐστι φράσον · τοῦτό με ποιεῖ τετρεμαίνειν . 
Σωκράτης αὗται βροντῶσι κυλινδόμεναι . 
Στρεψιάδης τῷ τρόπῳ ὦ πάντα σὺ τολμῶν ; 
Σωκράτης ὅταν ἐμπλησθῶσ’ ὕδατος πολλοῦ κἀναγκασθῶσι φέρεσθαι , κατακρημνάμεναι πλήρεις ὄμβρου δῑ ἀνάγκην , εἶτα βαρεῖαι εἰς ἀλλήλας ἐμπίπτουσαι ῥήγνυνται καὶ παταγοῦσιν . 
Στρεψιάδης ὁ δ’ ἀναγκάζων ἐστὶ τίς αὐτάς , οὐχ ὁ Ζεύς , ὥστε φέρεσθαι ; 
Σωκράτης ἥκιστ’ ἀλλ’ αἰθέριος Δῖνος . 
Στρεψιάδης 
Δῖνος ; 
τουτί μ’ ἐλελήθειν , ὁ Ζεὺς οὐκ ὤν , ἀλλ’ ἀντ’ αὐτοῦ Δῖνος νυνὶ βασιλεύων . 
ἀτὰρ οὐδέν πω περὶ τοῦ πατάγου καὶ τῆς βροντῆς μ’ ἐδίδαξας . 
Σωκράτης οὐκ ἤκουσάς μου τὰς Νεφέλας ὕδατος μεστὰς ὅτι φημὶ ἐμπιπτούσας εἰς ἀλλήλας παταγεῖν διὰ τὴν πυκνότητα ; 
Στρεψιάδης φέρε τουτὶ τῷ χρὴ πιστεύειν ; 
Σωκράτης ἀπὸ σαυτοῦ ’γώ σε διδάξω . 
ἤδη ζωμοῦ Παναθηναίοις ἐμπλησθεὶς εἶτ’ ἐταράχθης τὴν γαστέρα , καὶ κλόνος ἐξαίφνης αὐτὴν διεκορκορύγησεν ; 
Στρεψιάδης νὴ τὸν Ἀπόλλω καὶ δεινὰ ποιεῖ γ’ εὐθύς μοι , καὶ τετάρακται χὤσπερ βροντὴ τὸ ζωμίδιον παταγεῖ καὶ δεινὰ κέκραγεν · 
ἀτρέμας πρῶτον παππὰξ παππάξ , κἄπειτ’ ἐπάγει παπαπαππάξ , χὤταν χέζω , κομιδῇ βροντᾷ παπαπαππὰξ ὥσπερ ἐκεῖναι . 
Σωκράτης σκέψαι τοίνυν ἀπὸ γαστριδίου τυννουτουὶ οἷα πέπορδας · 
τὸν δ’ Ἀέρα τόνδ’ ὄντ’ ἀπέραντον πῶς οὐκ εἰκὸς μέγα βροντᾶν ; 
Στρεψιάδης ταῦτ’ ἄρα καὶ τὠνόματ’ ἀλλήλοιν βροντὴ καὶ πορδὴ ὁμοίω . 
ἀλλ’ ὁ κεραυνὸς πόθεν αὖ φέρεται λάμπων πυρί , τοῦτο δίδαξον , καὶ καταφρύγει βάλλων ἡμᾶς , τοὺς δὲ ζῶντας περιφλύει ; 
τοῦτον γὰρ δὴ φανερῶς ὁ Ζεὺς ἵησ’ ἐπὶ τοὺς ἐπιόρκους . 
Σωκράτης καὶ πῶς ὦ μῶρε σὺ καὶ Κρονίων ὄζων καὶ βεκκεσέληνε , εἴπερ βάλλει τοὺς ἐπιόρκους , δῆτ’ οὐχὶ Σίμων’ ἐνέπρησεν οὐδὲ Κλεώνυμον οὐδὲ Θέωρον ; 
καίτοι σφόδρα γ’ εἴσ’ ἐπίορκοι · 
ἀλλὰ τὸν αὑτοῦ γε νεὼν βάλλει καὶ Σούνιον ἄκρον Ἀθηνέων καὶ τὰς δρῦς τὰς μεγάλας · τί μαθών ; 
οὐ γὰρ δὴ δρῦς γ’ ἐπιορκεῖ . 
Στρεψιάδης οὐκ οἶδ’ · ἀτὰρ εὖ σὺ λέγειν φαίνει . 
τί γάρ ἐστιν δῆθ’ ὁ κεραυνός ; 
Σωκράτης ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ , ἔνδοθεν αὐτὰς ὥσπερ κύστιν φυσᾷ , κἄπειθ’ ὑπ’ ἀνάγκης ῥήξας αὐτὰς ἔξω φέρεται σοβαρὸς διὰ τὴν πυκνότητα , ὑπὸ τοῦ ῥοίβδου καὶ τῆς ῥύμης αὐτὸς ἑαυτὸν κατακάων . 
Στρεψιάδης νὴ Δί’ ἐγὼ γοῦν ἀτεχνῶς ἔπαθον τουτί ποτε Διασίοισιν ὀπτῶν γαστέρα τοῖς συγγενέσιν , κᾆτ’ οὐκ ἔσχων ἀμελήσας · 
ἡ δ’ ἄρ’ ἐφυσᾶτ’ , εἶτ’ ἐξαίφνης διαλακήσασα πρὸς αὐτὼ τὠφθαλμώ μου προσετίλησεν καὶ κατέκαυσεν τὸ πρόσωπον . 
Χορός ὦ τῆς μεγάλης ἐπιθυμήσας σοφίας ἄνθρωπε παρ’ ἡμῶν , ὡς εὐδαίμων ἐν Ἀθηναίοις καὶ τοῖς Ἕλλησι γενήσει , εἰ μνήμων εἶ καὶ φροντιστὴς καὶ τὸ ταλαίπωρον ἔνεστιν ἐν τῇ ψυχῇ , καὶ μὴ κάμνεις μήθ’ ἑστὼς μήτε βαδίζων , μήτε ῥιγῶν ἄχθει λίαν μήτ’ ἀριστᾶν ἐπιθυμεῖς , οἴνου τ’ ἀπέχει καὶ γυμνασίων καὶ τῶν ἄλλων ἀνοήτων , καὶ βέλτιστον τοῦτο νομίζεις , ὅπερ εἰκὸς δεξιὸν ἄνδρα , νικᾶν πράττων καὶ βουλεύων καὶ τῇ γλώττῃ πολεμίζων . 
Στρεψιάδης ἀλλ’ οὕνεκά γε ψυχῆς στερρᾶς δυσκολοκοίτου τε μερίμνης καὶ φειδωλοῦ καὶ τρυσιβίου γαστρὸς καὶ θυμβρεπιδείπνου , ἀμέλει θαρρῶν οὕνεκα τούτων ἐπιχαλκεύειν παρέχοιμ’ ἄν . 
Σωκράτης ἄλλο τι δῆτ’ οὖν νομιεῖς ἤδη θεὸν οὐδένα πλὴν ἅπερ ἡμεῖς , τὸ Χάος τουτὶ καὶ τὰς Νεφέλας καὶ τὴν γλῶτταν , τρία ταυτί ; 
Στρεψιάδης οὐδ’ ἂν διαλεχθείην γ’ ἀτεχνῶς τοῖς ἄλλοις οὐδ’ ἂν ἀπαντῶν · 
οὐδ’ ἂν θύσαιμ’ , οὐδ’ ἂν σπείσαιμ’ , οὐδ’ ἐπιθείην λιβανωτόν . 
Χορός λέγε νυν ἡμῖν ὅ τι σοι δρῶμεν θαρρῶν , ὡς οὐκ ἀτυχήσεις ἡμᾶς τιμῶν καὶ θαυμάζων καὶ ζητῶν δεξιὸς εἶναι . 
Στρεψιάδης ὦ δέσποιναι δέομαι τοίνυν ὑμῶν τουτὶ πάνυ μικρόν , τῶν Ἑλλήνων εἶναί με λέγειν ἑκατὸν σταδίοισιν ἄριστον . 
Χορός ἀλλ’ ἔσται σοι τοῦτο παρ’ ἡμῶν · ὥστε τὸ λοιπόν γ’ ἀπὸ τουδὶ ἐν τῷ δήμῳ γνώμας οὐδεὶς νικήσει πλείονας ἢ σύ . 
Στρεψιάδης μὴ ’μοί γε λέγειν γνώμας μεγάλας · οὐ γὰρ τούτων ἐπιθυμῶ , ἀλλ’ ὅσ’ ἐμαυτῷ στρεψοδικῆσαι καὶ τοὺς χρήστας διολισθεῖν . 
Χορός τεύξει τοίνυν ὧν ἱμείρεις · οὐ γὰρ μεγάλων ἐπιθυμεῖς . 
ἀλλὰ σεαυτὸν θαρρῶν παράδος τοῖς ἡμετέροις προπόλοισιν . 
Στρεψιάδης δράσω ταῦθ’ ὑμῖν πιστεύσας · ἡ γὰρ ἀνάγκη με πιέζει διὰ τοὺς ἵππους τοὺς κοππατίας καὶ τὸν γάμον ὅς μ’ ἐπέτριψεν . 
νῦν οὖν ἀτεχνῶς ὅ τι βούλονται τουτὶ τοὐμὸν σῶμ’ αὐτοῖσιν παρέχω , τύπτειν πεινῆν διψῆν αὐχμεῖν ῥιγῶν ἀσκὸν δείρειν , εἴπερ τὰ χρέα διαφευξοῦμαι , τοῖς τ’ ἀνθρώποις εἶναι δόξω θρασὺς εὔγλωττος τολμηρὸς ἴτης βδελυρὸς ψευδῶν συγκολλητὴς εὑρησιεπὴς περίτριμμα δικῶν κύρβις κρόταλον κίναδος τρύμη μάσθλης εἴρων γλοιὸς ἀλαζὼν κέντρων μιαρὸς στρόφις ἀργαλέος ματιολοιχός · 
ταῦτ’ εἴ με καλοῦσ’ ἁπαντῶντες , δρώντων ἀτεχνῶς ὅ τι χρῄζουσιν , κεἰ βούλονται νὴ τὴν Δήμητρ’ ἔκ μου χορδὴν τοῖς φροντισταῖς παραθέντων . 
Χορός λῆμα μὲν πάρεστι τῷδέ γ’ οὐκ ἄτολμον ἀλλ’ ἕτοιμον . 
ἴσθι δ’ ὡς ταῦτα μαθὼν παρ’ ἐμοῦ κλέος οὐρανόμηκες ἐν βροτοῖσιν ἕξεις . 
Στρεψιάδης τί πείσομαι ; 
Χορός τὸν πάντα χρόνον μετ’ ἐμοῦ ζηλωτότατον βίον ἀνθρώπων διάξεις . 
Στρεψιάδης ἆρά γε τοῦτ’ ἄρ’ ἐγώ ποτ’ ὄψομαι ; 
Χορός ὥστε γέ σου πολλοὺς ἐπὶ ταῖσι θύραις ἀεὶ καθῆσθαι , βουλομένους ἀνακοινοῦσθαί τε καὶ ἐς λόγον ἐλθεῖν πράγματα κἀντιγραφὰς πολλῶν ταλάντων , ἄξια σῇ φρενὶ συμβουλευσομένους μετὰ σοῦ . 
Χορός ἀλλ’ ἐγχείρει τὸν πρεσβύτην ὅ τι περ μέλλεις προδιδάσκειν , καὶ διακίνει τὸν νοῦν αὐτοῦ καὶ τῆς γνώμης ἀποπειρῶ . 
Σωκράτης ἄγε δὴ κάτειπέ μοι σὺ τὸν σαυτοῦ τρόπον , ἵν’ αὐτὸν εἰδὼς ὅστις ἐστὶ μηχανὰς ἤδη ’πὶ τούτοις πρὸς σὲ καινὰς προσφέρω . 
Στρεψιάδης τί δέ ; 
τειχομαχεῖν μοι διανοεῖ πρὸς τῶν θεῶν ; 
Σωκράτης οὔκ , ἀλλὰ βραχέα σου πυθέσθαι βούλομαι . 
ἦ μνημονικὸς εἶ ; 
Στρεψιάδης δύο τρόπω νὴ τὸν Δία · 
ἢν μὲν γὰρ ὀφείληταί τί μοι , μνήμων πάνυ · 
ἐὰν δ’ ὀφείλω , σχέτλιος , ἐπιλήσμων πάνυ . 
Σωκράτης ἔνεστι δῆτα μανθάνειν ἐν τῇ φύσει ; 
Στρεψιάδης λέγειν μὲν οὐκ ἔνεστ’ , ἀποστερεῖν δ’ ἔνι . 
Σωκράτης πῶς οὖν δυνήσει μανθάνειν ; 
Στρεψιάδης ἀμέλει καλῶς . 
Σωκράτης ἄγε νυν ὅπως , ὅταν τι προβάλλω σοι σοφὸν περὶ τῶν μετεώρων , εὐθέως ὑφαρπάσει . 
Στρεψιάδης τί δαί ; 
κυνηδὸν τὴν σοφίαν σιτήσομαι ; 
Σωκράτης ἄνθρωπος ἀμαθὴς οὑτοσὶ καὶ βάρβαρος . 
δέδοικά σ’ ὦ πρεσβῦτα μὴ πληγῶν δέει . 
φέρ’ ἴδω τί δρᾷς , ἤν τίς σε τύπτῃ ; 
Στρεψιάδης τύπτομαι , ἔπειτ’ ἐπισχὼν ὀλίγον ἐπιμαρτύρομαι , εἶτ’ αὖθις ἀκαρῆ διαλιπὼν δικάζομαι . 
Σωκράτης ἴθι νυν κατάθου θοἰμάτιον . 
Στρεψιάδης ἠδίκηκά τι , 
Σωκράτης οὔκ , ἀλλὰ γυμνοὺς εἰσιέναι νομίζεται . 
Στρεψιάδης ἀλλ’ οὐχὶ φωράσων ἔγωγ’ εἰσέρχομαι . 
Σωκράτης κατάθου . 
τί ληρεῖς ; 
Στρεψιάδης εἰπὲ δή νύν μοι · 
Σωκράτης τὸ τί ; 
Στρεψιάδης ἢν ἐπιμελὴς ὦ καὶ προθύμως μανθάνω , τῷ τῶν μαθητῶν ἐμφερὴς γενήσομαι ; 
Σωκράτης οὐδὲν διοίσεις Χαιρεφῶντος τὴν φύσιν . 
Στρεψιάδης οἴμοι κακοδαίμων ἡμιθνὴς γενήσομαι . 
Σωκράτης οὐ μὴ λαλήσεις , ἀλλ’ ἀκολουθήσεις ἐμοὶ ἀνύσας τι δευρὶ θᾶττον ; 
Στρεψιάδης ἐς τὼ χεῖρέ νυν δός μοι μελιτοῦτταν πρότερον · ὡς δέδοικ’ ἐγὼ εἴσω καταβαίνων ὥσπερ ἐς Τροφωνίου . 
Σωκράτης χώρει · τί κυπτάζεις ἔχων περὶ τὴν θύραν ; 
Χορός ἀλλ’ ἴθι χαίρων τῆς ἀνδρείας οὕνεκα ταύτης . 
εὐτυχία γένοιτο τἀνθρώπῳ , ὅτι προήκων ἐς βαθὺ τῆς ἡλικίας νεωτέροις τὴν φύσιν αὑτοῦ πράγμασιν χρωτίζεται καὶ σοφίαν ἐπασκεῖ . 
ὦ θεώμενοι κατερῶ πρὸς ὑμᾶς ἐλευθέρως τἀληθῆ νὴ τὸν Διόνυσον τὸν ἐκθρέψαντά με . 
οὕτω νικήσαιμί τ’ ἐγὼ καὶ νομιζοίμην σοφός , ὡς ὑμᾶς ἡγούμενος εἶναι θεατὰς δεξιοὺς καὶ ταύτην σοφώτατ’ ἔχειν τῶν ἐμῶν κωμῳδιῶν , πρώτους ἠξίωσ’ ἀναγεῦσ’ ὑμᾶς , ἣ παρέσχε μοι ἔργον πλεῖστον · εἶτ’ ἀνεχώρουν ὑπ’ ἀνδρῶν φορτικῶν ἡττηθεὶς οὐκ ἄξιος ὤν · ταῦτ’ οὖν ὑμῖν μέμφομαι τοῖς σοφοῖς , ὧν οὕνεκ’ ἐγὼ ταῦτ’ ἐπραγματευόμην . 
ἀλλ’ οὐδ’ ὣς ὑμῶν ποθ’ ἑκὼν προδώσω τοὺς δεξιούς . 
ἐξ ὅτου γὰρ ἐνθάδ’ ὑπ’ ἀνδρῶν , οἷς ἡδὺ καὶ λέγειν , ὁ σώφρων τε χὠ καταπύγων ἄριστ’ ἠκουσάτην , κἀγώ , παρθένος γὰρ ἔτ’ ἦν , κοὐκ ἐξῆν πώ μοι τεκεῖν , ἐξέθηκα , παῖς δ’ ἑτέρα τις λαβοῦσ’ ἀνείλετο , ὑμεῖς δ’ ἐξεθρέψατε γενναίως κἀπαιδεύσατε · 
ἐκ τούτου μοι πιστὰ παρ’ ὑμῖν γνώμης ἔσθ’ ὅρκια . 
νῦν οὖν Ἠλέκτραν κατ’ ἐκείνην ἥδ’ ἡ κωμῳδία ζητοῦσ’ ἦλθ’ , ἤν που ’πιτύχῃ θεαταῖς οὕτω σοφοῖς · 
γνώσεται γάρ , ἤνπερ ἴδῃ , τἀδελφοῦ τὸν βόστρυχον . 
ὡς δὲ σώφρων ἐστὶ φύσει σκέψασθ’ · ἥτις πρῶτα μὲν οὐδὲν ἦλθε ῥαψαμένη σκυτίον καθειμένον ἐρυθρὸν ἐξ ἄκρου παχύ , τοῖς παιδίοις ἵν’ ᾖ γέλως · 
οὐδ’ ἔσκωψε τοὺς φαλακρούς , οὐδὲ κόρδαχ’ εἵλκυσεν , οὐδὲ πρεσβύτης ὁ λέγων τἄπη τῇ βακτηρίᾳ τύπτει τὸν παρόντ’ ἀφανίζων πονηρὰ σκώμματα , οὐδ’ εἰσῇξε δᾷδας ἔχουσ’ , οὐδ’ ἰοὺ ἰοὺ βοᾷ , ἀλλ’ αὑτῇ καὶ τοῖς ἔπεσιν πιστεύουσ’ ἐλήλυθεν . 
κἀγὼ μὲν τοιοῦτος ἀνὴρ ὢν ποιητὴς οὐ κομῶ , οὐδ’ ὑμᾶς ζητῶ ’ξαπατᾶν δὶς καὶ τρὶς ταὔτ’ εἰσάγων , ἀλλ’ ἀεὶ καινὰς ἰδέας ἐσφέρων σοφίζομαι , οὐδὲν ἀλλήλαισιν ὁμοίας καὶ πάσας δεξιάς · 
ὃς μέγιστον ὄντα Κλέων’ ἔπαισ’ ἐς τὴν γαστέρα , κοὐκ ἐτόλμησ’ αὖθις ἐπεμπηδῆσ’ αὐτῷ κειμένῳ . 
οὗτοι δ’ , ὡς ἅπαξ παρέδωκεν λαβὴν Ὑπέρβολος , τοῦτον δείλαιον κολετρῶσ’ ἀεὶ καὶ τὴν μητέρα . 
Εὔπολις μὲν τὸν Μαρικᾶν πρώτιστον παρείλκυσεν ἐκστρέψας τοὺς ἡμετέρους Ἱππέας κακὸς κακῶς , προσθεὶς αὐτῷ γραῦν μεθύσην τοῦ κόρδακος οὕνεχ’ , ἣν 
Φρύνιχος πάλαι πεποίηχ’ , ἣν τὸ κῆτος ἤσθιεν . 
εἶθ’ Ἕρμιππος αὖθις ἐποίησεν εἰς Ὑπέρβολον , ἄλλοι τ’ ἤδη πάντες ἐρείδουσιν εἰς Ὑπέρβολον , τὰς εἰκοὺς τῶν ἐγχέλεων τὰς ἐμὰς μιμούμενοι . 
ὅστις οὖν τούτοισι γελᾷ , τοῖς ἐμοῖς μὴ χαιρέτω · 
ἢν δ’ ἐμοὶ καὶ τοῖσιν ἐμοῖς εὐφραίνησθ’ εὑρήμασιν , ἐς τὰς ὥρας τὰς ἑτέρας εὖ φρονεῖν δοκήσετε . 
Χορός ὑψιμέδοντα μὲν θεῶν 
Ζῆνα τύραννον ἐς χορὸν πρῶτα μέγαν κικλήσκω · 
τόν τε μεγασθενῆ τριαίνης ταμίαν , γῆς τε καὶ ἁλμυρᾶς θαλάσσης ἄγριον μοχλευτήν · 
καὶ μεγαλώνυμον ἡμέτερον πατέρ’ 
Αἰθέρα σεμνότατον βιοθρέμμονα πάντων · 
τόν θ’ ἱππονώμαν , ὃς ὑπερλάμπροις ἀκτῖσιν κατέχει γῆς πέδον μέγας ἐν θεοῖς ἐν θνητοῖσί τε δαίμων . 
Χορός ὦ σοφώτατοι θεαταὶ δεῦρο τὸν νοῦν προσέχετε . 
ἠδικημέναι γὰρ ὑμῖν μεμφόμεσθ’ ἐναντίον · 
πλεῖστα γὰρ θεῶν ἁπάντων ὠφελούσαις τὴν πόλιν , δαιμόνων ἡμῖν μόναις οὐ θύετ’ οὐδὲ σπένδετε , αἵτινες τηροῦμεν ὑμᾶς . 
ἢν γὰρ ᾖ τις ἔξοδος μηδενὶ ξὺν νῷ , τότ’ ἢ βροντῶμεν ἢ ψακάζομεν . 
εἶτα τὸν θεοῖσιν ἐχθρὸν βυρσοδέψην Παφλαγόνα ἡνίχ’ ᾑρεῖσθε στρατηγόν , τὰς ὀφρῦς συνήγομεν κἀποιοῦμεν δεινά , βροντὴ δ’ ἐρράγη δῑ ἀστραπῆς · 
ἡ σελήνη δ’ ἐξέλειπε τὰς ὁδούς , ὁ δ’ ἥλιος τὴν θρυαλλίδ’ εἰς ἑαυτὸν εὐθέως ξυνελκύσας οὐ φανεῖν ἔφασκεν ὑμῖν , εἰ στρατηγήσει Κλέων . 
ἀλλ’ ὅμως εἵλεσθε τοῦτον . 
φασὶ γὰρ δυσβουλίαν τῇδε τῇ πόλει προσεῖναι , ταῦτα μέντοι τοὺς θεοὺς ἅττ’ ἂν ὑμεῖς ἐξαμάρτητ’ ἐπὶ τὸ βέλτιον τρέπειν . 
ὡς δὲ καὶ τοῦτο ξυνοίσει ῥᾳδίως διδάξομεν · 
ἢν Κλέωνα τὸν λάρον δώρων ἑλόντες καὶ κλοπῆς εἶτα φιμώσητε τούτου τῷ ξύλῳ τὸν αὐχένα , αὖθις ἐς τἀρχαῖον ὑμῖν , εἴ τι κἀξημάρτετε , ἐπὶ τὸ βέλτιον τὸ πρᾶγμα τῇ πόλει συνοίσεται . 
ἀμφί μοι αὖτε Φοῖβ’ ἄναξ 
Δήλιε Κυνθίαν ἔχων ὑψικέρατα πέτραν , ἥ τ’ Ἐφέσου μάκαιρα πάγχρυσον ἔχεις οἶκον ἐν ᾧ κόραι σε Λυδῶν μεγάλως σέβουσιν , ἥ τ’ ἐπιχώριος ἡμετέρα θεὸς αἰγίδος ἡνίοχος πολιοῦχος Ἀθάνα , 
Παρνασσίαν θ’ ὃς κατέχων πέτραν σὺν πεύκαις σελαγεῖ 
Βάκχαις Δελφίσιν ἐμπρέπων , κωμαστὴς Διόνυσος . 
Χορός ἡνίχ’ ἡμεῖς δεῦρ’ ἀφορμᾶσθαι παρεσκευάσμεθα , ἡ σελήνη συντυχοῦσ’ ἡμῖν ἐπέστειλεν φράσαι , πρῶτα μὲν χαίρειν Ἀθηναίοισι καὶ τοῖς ξυμμάχοις · 
εἶτα θυμαίνειν ἔφασκε · δεινὰ γὰρ πεπονθέναι ὠφελοῦσ’ ὑμᾶς ἅπαντας οὐ λόγοις ἀλλ’ ἐμφανῶς . 
πρῶτα μὲν τοῦ μηνὸς ἐς δᾷδ’ οὐκ ἔλαττον ἢ δραχμήν , ὥστε καὶ λέγειν ἅπαντας ἐξιόντας ἑσπέρας , 
‘μὴ πρίῃ παῖ δᾷδ’ , ἐπειδὴ φῶς σεληναίας καλόν.’ ἄλλα τ’ εὖ δρᾶν φησιν , ὑμᾶς δ’ οὐκ ἄγειν τὰς ἡμέρας οὐδὲν ὀρθῶς , ἀλλ’ ἄνω τε καὶ κάτω κυδοιδοπᾶν · 
ὥστ’ ἀπειλεῖν φησιν αὐτῇ τοὺς θεοὺς ἑκάστοτε ἡνίκ’ ἂν ψευσθῶσι δείπνου κἀπίωσιν οἴκαδε , τῆς ἑορτῆς μὴ τυχόντες κατὰ λόγον τῶν ἡμερῶν . 
κᾆθ’ ὅταν θύειν δέῃ , στρεβλοῦτε καὶ δικάζετε · 
πολλάκις δ’ ἡμῶν ἀγόντων τῶν θεῶν ἀπαστίαν , ἡνίκ’ ἂν πενθῶμεν ἢ τὸν Μέμνον’ ἢ Σαρπηδόνα , σπένδεθ’ ὑμεῖς καὶ γελᾶτ’ · ἀνθ’ ὧν λαχὼν Ὑπέρβολος τῆτες ἱερομνημονεῖν , κἄπειθ’ ὑφ’ ἡμῶν τῶν θεῶν τὸν στέφανον ἀφῃρέθη · μᾶλλον γὰρ οὕτως εἴσεται κατὰ σελήνην ὡς ἄγειν χρὴ τοῦ βίου τὰς ἡμέρας . 
Σωκράτης μὰ τὴν Ἀναπνοὴν μὰ τὸ Χάος μὰ τὸν Ἀέρα οὐκ εἶδον οὕτως ἄνδρ’ ἄγροικον οὐδένα οὐδ’ ἄπορον οὐδὲ σκαιὸν οὐδ’ ἐπιλήσμονα · 
ὅστις σκαλαθυρμάτῑ ἄττα μικρὰ μανθάνων ταῦτ’ ἐπιλέλησται πρὶν μαθεῖν · ὅμως γε μὴν αὐτὸν καλῶ θύραζε δευρὶ πρὸς τὸ φῶς . 
ποῦ Στρεψιάδης ; 
ἔξει τὸν ἀσκάντην λαβών ; 
Στρεψιάδης ἀλλ’ οὐκ ἐῶσί μ’ ἐξενεγκεῖν οἱ κόρεις . 
Σωκράτης ἀνύσας τι κατάθου καὶ πρόσεχε τὸν νοῦν . 
Στρεψιάδης ἰδού . 
Σωκράτης ἄγε δὴ τί βούλει πρῶτα νυνὶ μανθάνειν ὧν οὐκ ἐδιδάχθης πώποτ’ οὐδέν ; 
εἰπέ μοι . 
πότερα περὶ μέτρων ἢ περὶ ἐπῶν ἢ ῥυθμῶν ; 
Στρεψιάδης περὶ τῶν μέτρων ἔγωγ’ · ἔναγχος γάρ ποτε ὑπ’ ἀλφιταμοιβοῦ παρεκόπην διχοινίκῳ . 
Σωκράτης οὐ τοῦτ’ ἐρωτῶ σ’ , ἀλλ’ ὅ τι κάλλιστον μέτρον ἡγεῖ · πότερα τὸ τρίμετρον ἢ τὸ τετράμετρον ; 
Στρεψιάδης ἐγὼ μὲν οὐδὲν πρότερον ἡμιεκτέου . 
Σωκράτης οὐδὲν λέγεις ὦνθρωπε . 
Στρεψιάδης περίδου νυν ἐμοί , εἰ μὴ τετράμετρόν ἐστιν ἡμιεκτέον . 
Σωκράτης ἐς κόρακας , ὡς ἄγροικος εἶ καὶ δυσμαθής . 
ταχύ γ’ ἂν δύναιο μανθάνειν περὶ ῥυθμῶν . 
Στρεψιάδης τί δέ μ’ ὠφελήσουσ’ οἱ ῥυθμοὶ πρὸς τἄλφιτα ; 
Σωκράτης πρῶτον μὲν εἶναι κομψὸν ἐν συνουσίᾳ , ἐπαΐονθ’ ὁποῖός ἐστι τῶν ῥυθμῶν κατ’ ἐνόπλιον , χὠποῖος αὖ κατὰ δάκτυλον . 
Στρεψιάδης κατὰ δάκτυλον ; 
νὴ τὸν Δί’ , ἀλλ’ οἶδ’ . 
Σωκράτης εἰπὲ δή . 
Στρεψιάδης τίς ἄλλος ἀντὶ τουτουὶ τοῦ δακτύλου ; 
πρὸ τοῦ μέν , ἔτ’ ἐμοῦ παιδὸς ὄντος , οὑτοσί . 
Σωκράτης ἀγρεῖος εἶ καὶ σκαιός . 
Στρεψιάδης οὐ γὰρ ᾠζυρὲ τούτων ἐπιθυμῶ μανθάνειν οὐδέν . 
Σωκράτης τί δαί ; 
Στρεψιάδης ἐκεῖν’ ἐκεῖνο , τὸν ἀδικώτατον λόγον . 
Σωκράτης ἀλλ’ ἕτερα δεῖ σε πρότερα τούτου μανθάνειν , τῶν τετραπόδων ἅττ’ ἐστὶν ὀρθῶς ἄρρενα . 
Στρεψιάδης ἀλλ’ οἶδ’ ἔγωγε τἄρρεν’ , εἰ μὴ μαίνομαι · 
κριὸς τράγος ταῦρος κύων ἀλεκτρυών . 
Σωκράτης ὁρᾷς ὃ πάσχεις ; 
τήν τε θήλειαν καλεῖς ἀλεκτρυόνα κατὰ ταὐτὸ καὶ τὸν ἄρρενα . 
Στρεψιάδης πῶς δὴ φέρ’ ; 
Σωκράτης ὅπως ; 
ἀλεκτρυὼν κἀλεκτρυών . 
Στρεψιάδης νὴ τὸν Ποσειδῶ . 
νῦν δὲ πῶς με χρὴ καλεῖν ; 
Σωκράτης ἀλεκτρύαιναν , τὸν δ’ ἕτερον ἀλέκτορα . 
Στρεψιάδης ἀλεκτρύαιναν ; 
εὖ γε νὴ τὸν Ἀέρα · 
ὥστ’ ἀντὶ τούτου τοῦ διδάγματος μόνου διαλφιτώσω σου κύκλῳ τὴν κάρδοπον . 
Σωκράτης ἰδοὺ μάλ’ αὖθις τοῦθ’ ἕτερον · τὴν κάρδοπον ἄρρενα καλεῖς θήλειαν οὖσαν . 
Στρεψιάδης τῷ τρόπῳ ἄρρενα καλῶ ’γὼ κάρδοπον ; 
Σωκράτης μάλιστά γε , ὥσπερ γε καὶ Κλεώνυμον . 
Στρεψιάδης πῶς δή ; 
φράσον . 
Σωκράτης ταὐτὸν δύναταί σοι κάρδοπος Κλεωνύμῳ . 
Στρεψιάδης ἀλλ’ ὦγάθ’ οὐδ’ ἦν κάρδοπος Κλεωνύμῳ , ἀλλ’ ἐν θυείᾳ στρογγύλῃ γ’ ἂν ἐμάττετο . 
ἀτὰρ τὸ λοιπὸν πῶς με χρὴ καλεῖν ; 
Σωκράτης ὅπως ; 
τὴν καρδόπην , ὥσπερ καλεῖς τὴν Σωστράτην . 
Στρεψιάδης τὴν καρδόπην θήλειαν ; 
Σωκράτης ὀρθῶς γὰρ λέγεις . 
Στρεψιάδης ἐκεῖνο δ’ ἦν ἄν , καρδόπη , Κλεωνύμη . 
Σωκράτης ἔτι δή γε περὶ τῶν ὀνομάτων μαθεῖν σε δεῖ , ἅττ’ ἄρρεν’ ἐστίν , ἅττα δ’ αὐτῶν θήλεα . 
Στρεψιάδης ἀλλ’ οἶδ’ ἔγωγ’ ἃ θήλε’ ἐστίν . 
Σωκράτης εἰπὲ δή . 
Στρεψιάδης 
Λύσιλλα Φίλιννα Κλειταγόρα Δημητρία . 
Σωκράτης ἄρρενα δὲ ποῖα τῶν ὀνομάτων ; 
Στρεψιάδης μυρία . 
Φιλόξενος Μελησίας Ἀμυνίας . 
Σωκράτης ἀλλ’ ὦ πόνηρε ταῦτά γ’ ἐστ’ οὐκ ἄρρενα . 
Στρεψιάδης οὐκ ἄρρεν’ ὑμῖν ἐστιν ; 
Σωκράτης οὐδαμῶς γ’ , ἐπεὶ πῶς ἂν καλέσειας ἐντυχὼν Ἀμυνίᾳ ; 
Στρεψιάδης ὅπως ἄν ; 
ὡδί , δεῦρο δεῦρ’ Ἀμυνία . 
Σωκράτης ὁρᾷς ; 
γυναῖκα τὴν Ἀμυνίαν καλεῖς . 
Στρεψιάδης οὔκουν δικαίως ἥτις οὐ στρατεύεται ; 
ἀτὰρ τί ταῦθ’ ἃ πάντες ἴσμεν μανθάνω ; 
Σωκράτης οὐδὲν μὰ Δί’ ἀλλὰ κατακλινεὶς δευρὶ — 
Στρεψιάδης τί δρῶ ; 
Σωκράτης ἐκφρόντισόν τι τῶν σεαυτοῦ πραγμάτων . 
Στρεψιάδης μὴ δῆθ’ ἱκετεύω σ’ ἐνγεταῦθ’ · ἀλλ’ εἴ γε χρή , χαμαί μ’ ἔασον αὐτὰ ταῦτ’ ἐκφροντίσαι . 
Σωκράτης οὐκ ἔστι παρὰ ταῦτ’ ἄλλα . 
Στρεψιάδης κακοδαίμων ἐγώ , οἵαν δίκην τοῖς κόρεσι δώσω τήμερον . 
Χορός φρόντιζε δὴ καὶ διάθρει πάντα τρόπον τε σαυτὸν στρόβει πυκνώσας . 
ταχὺς δ’ , ὅταν εἰς ἄπορον πέσῃς , ἐπ’ ἄλλο πήδα νόημα φρενός · ὕπνος δ’ ἀπέστω γλυκύθυμος ὀμμάτων . 
Στρεψιάδης ἀτταταῖ ἀτταταῖ . 
Χορός τί πάσχεις ; 
τί κάμνεις ; 
Στρεψιάδης ἀπόλλυμαι δείλαιος · ἐκ τοῦ σκίμποδος δάκνουσί μ’ ἐξέρποντες οἱ Κορίνθιοι , καὶ τὰς πλευρὰς δαρδάπτουσιν καὶ τὴν ψυχὴν ἐκπίνουσιν καὶ τοὺς ὄρχεις ἐξέλκουσιν καὶ τὸν πρωκτὸν διορύττουσιν , καί μ’ ἀπολοῦσιν . 
Χορός μή νυν βαρέως ἄλγει λίαν . 
Στρεψιάδης καὶ πῶς ; 
ὅτε μου φροῦδα τὰ χρήματα , φρούδη χροιά , φρούδη ψυχή , φρούδη δ’ ἐμβάς · 
καὶ πρὸς τούτοις ἔτι τοῖσι κακοῖς φρουρᾶς ᾄδων ὀλίγου φροῦδος γεγένημαι . 
Σωκράτης οὗτος τί ποιεῖς ; 
οὐχὶ φροντίζεις ; 
Στρεψιάδης ἐγώ ; 
νὴ τὸν Ποσειδῶ . 
Σωκράτης καὶ τί δῆτ’ ἐφρόντισας ; 
Στρεψιάδης ὑπὸ τῶν κόρεων εἴ μού τι περιλειφθήσεται . 
Σωκράτης ἀπολεῖ κάκιστ’ . 
Στρεψιάδης ἀλλ’ ὦγάθ’ ἀπόλωλ’ ἀρτίως . 
Σωκράτης οὐ μαλθακιστέ’ ἀλλὰ περικαλυπτέα . 
ἐξευρετέος γὰρ νοῦς ἀποστερητικὸς κἀπαιόλημ’ . 
Στρεψιάδης οἴμοι τίς ἂν δῆτ’ ἐπιβάλοι ἐξ ἀρνακίδων γνώμην ἀποστερητρίδα ; 
Σωκράτης φέρε νυν ἀθρήσω πρῶτον ὅ τι δρᾷ τουτονί . 
οὗτος καθεύδεις ; 
Στρεψιάδης μὰ τὸν Ἀπόλλω ’γὼ μὲν οὔ . 
Σωκράτης ἔχεις τι ; 
Στρεψιάδης μὰ Δί’ οὐ δῆτ’ ἔγωγ’ . 
Σωκράτης οὐδὲν πάνυ ; 
Στρεψιάδης οὐδέν γε πλὴν ἢ τὸ πέος ἐν τῇ δεξιᾷ . 
Σωκράτης οὐκ ἐγκαλυψάμενος ταχέως τι φροντιεῖς ; 
Στρεψιάδης περὶ τοῦ ; 
σὺ γάρ μοι τοῦτο φράσον ὦ Σώκρατες . 
Σωκράτης αὐτὸς ὅ τι βούλει πρῶτος ἐξευρὼν λέγε . 
Στρεψιάδης ἀκήκοας μυριάκις ἁγὼ βούλομαι , περὶ τῶν τόκων , ὅπως ἂν ἀποδῶ μηδενί . 
Σωκράτης ἴθι νῦν καλύπτου καὶ σχάσας τὴν φροντίδα λεπτὴν κατὰ μικρὸν περιφρόνει τὰ πράγματα , ὀρθῶς διαιρῶν καὶ σκοπῶν . 
Στρεψιάδης οἴμοι τάλας . 
Σωκράτης ἔχ’ ἀτρέμα · κἂν ἀπορῇς τι τῶν νοημάτων , ἀφεὶς ἄπελθε , [καὶ] 
κατὰ τὴν γνώμην πάλιν κίνησον αὖθις αὐτὸ καὶ ζυγώθρισον . 
Στρεψιάδης ὦ Σωκρατίδιον φίλτατον . 
Σωκράτης τί ὦ γέρον ; 
Στρεψιάδης ἔχω τόκου γνώμην ἀποστερητικήν . 
Σωκράτης ἐπίδειξον αὐτήν . 
Στρεψιάδης εἰπὲ δή νύν μοι — 
Σωκράτης τὸ τί ; 
Στρεψιάδης γυναῖκα φαρμακίδ’ εἰ πριάμενος Θετταλὴν καθέλοιμι νύκτωρ τὴν σελήνην , εἶτα δὴ αὐτὴν καθείρξαιμ’ ἐς λοφεῖον στρογγύλον , ὥσπερ κάτοπτρον , κᾆτα τηροίην ἔχων — 
Σωκράτης τί δῆτα τοῦτ’ ἂν ὠφελήσειέν σ’ ; 
Στρεψιάδης ὅ τι ; 
εἰ μηκέτ’ ἀνατέλλοι σελήνη μηδαμοῦ , οὐκ ἂν ἀποδοίην τοὺς τόκους . 
Σωκράτης ὁτιὴ τί δή ; 
Στρεψιάδης ὁτιὴ κατὰ μῆνα τἀγύριον δανείζεται . 
Σωκράτης εὖ γ’ · ἀλλ’ ἕτερον αὖ σοι προβαλῶ τι δεξιόν . 
εἴ σοι γράφοιτο πεντετάλαντός τις δίκη , ὅπως ἂν αὐτὴν ἀφανίσειας εἰπέ μοι . 
Στρεψιάδης ὅπως ; 
ὅπως ; 
οὐκ οἶδ’ · ἀτὰρ ζητητέον . 
Σωκράτης μή νυν περὶ σαυτὸν εἶλλε τὴν γνώμην ἀεί , ἀλλ’ ἀποχάλα τὴν φροντίδ’ ἐς τὸν ἀέρα λινόδετον ὥσπερ μηλολόνθην τοῦ ποδός . 
Στρεψιάδης ηὕρηκ’ ἀφάνισιν τῆς δίκης σοφωτάτην , ὥστ’ αὐτὸν ὁμολογεῖν σ’ ἐμοί . 
Σωκράτης ποίαν τινά ; 
Στρεψιάδης ἤδη παρὰ τοῖσι φαρμακοπώλαις τὴν λίθον ταύτην ἑόρακας τὴν καλήν , τὴν διαφανῆ , ἀφ’ ἧς τὸ πῦρ ἅπτουσι ; 
Σωκράτης τὴν ὕαλον λέγεις ; 
Στρεψιάδης ἔγωγε . 
φέρε τί δῆτ’ ἄν , εἰ ταύτην λαβών , ὁπότε γράφοιτο τὴν δίκην ὁ γραμματεύς , ἀπωτέρω στὰς ὧδε πρὸς τὸν ἥλιον τὰ γράμματ’ ἐκτήξαιμι τῆς ἐμῆς δίκης ; 
Σωκράτης σοφῶς γε νὴ τὰς Χάριτας . 
Στρεψιάδης οἴμ’ ὡς ἥδομαι ὅτι πεντετάλαντος διαγέγραπταί μοι δίκη . 
Σωκράτης ἄγε δὴ ταχέως τουτὶ ξυνάρπασον . 
Στρεψιάδης τὸ τί ; 
Σωκράτης ὅπως ἀποστρέψαῑ ἂν ἀντιδικῶν δίκην μέλλων ὀφλήσειν μὴ παρόντων μαρτύρων . 
Στρεψιάδης φαυλότατα καὶ ῥᾷστ’ . 
Σωκράτης εἰπὲ δή . 
Στρεψιάδης καὶ δὴ λέγω . 
εἰ πρόσθεν ἔτι μιᾶς ἐνεστώσης δίκης , πρὶν τὴν ἐμὴν καλεῖσθ’ , ἀπαγξαίμην τρέχων . 
Σωκράτης οὐδὲν λέγεις . 
Στρεψιάδης νὴ τοὺς θεοὺς ἔγωγ’ , ἐπεὶ οὐδεὶς κατ’ ἐμοῦ τεθνεῶτος εἰσάξει δίκην . 
Σωκράτης ὑθλεῖς · ἄπερρ’ , οὐκ ἂν διδάξαιμ’ ἄν σ’ ἔτι . 
Στρεψιάδης ὁτιὴ τί ; 
ναὶ πρὸς τῶν θεῶν ὦ Σώκρατες . 
Σωκράτης ἀλλ’ εὐθὺς ἐπιλήθει σύ γ’ ἅττ’ ἂν καὶ μάθῃς · 
ἐπεὶ τί νυνὶ πρῶτον ἐδιδάχθης ; 
λέγε . 
Στρεψιάδης φέρ’ ἴδω τί μέντοι πρῶτον ἦν ; 
τί πρῶτον ἦν ; 
τίς ἦν ἐν ᾗ ’ματτόμεθα μέντοι τἄλφιτα ; 
οἴμοι τίς ἦν ; 
Σωκράτης οὐκ ἐς κόρακας ἀποφθερεῖ , ἐπιλησμότατον καὶ σκαιότατον γερόντιον ; 
Στρεψιάδης οἴμοι τί οὖν δῆθ’ ὁ κακοδαίμων πείσομαι ; 
ἀπὸ γὰρ ὀλοῦμαι μὴ μαθὼν γλωττοστροφεῖν . 
ἀλλ’ ὦ Νεφέλαι χρηστόν τι συμβουλεύσατε . 
Χορός ἡμεῖς μὲν ὦ πρεσβῦτα συμβουλεύομεν , εἴ σοί τις υἱός ἐστιν ἐκτεθραμμένος , πέμπειν ἐκεῖνον ἀντὶ σαυτοῦ μανθάνειν . 
Στρεψιάδης ἀλλ’ ἔστ’ ἔμοιγ’ υἱὸς καλός τε κἀγαθός · 
ἀλλ’ οὐκ ἐθέλει γὰρ μανθάνειν . 
τί ἐγὼ πάθω ; 
Χορός σὺ δ’ ἐπιτρέπεις ; 
Στρεψιάδης εὐσωματεῖ γὰρ καὶ σφριγᾷ , κἄστ’ ἐκ γυναικῶν εὐπτέρων τῶν Κοισύρας . 
ἀτὰρ μέτειμί γ’ αὐτόν · ἢν δὲ μὴ ’θέλῃ , οὐκ ἔσθ’ ὅπως οὐκ ἐξελῶ κ’ τῆς οἰκίας . 
ἀλλ’ ἐπανάμεινόν μ’ ὀλίγον εἰσελθὼν χρόνον . 
Χορός ἆρ’ αἰσθάνει πλεῖστα δῑ ἡμᾶς ἀγάθ’ αὐτίχ’ ἕξων μόνας θεῶν ; 
ὡς ἕτοιμος ὅδ’ ἐστὶν ἅπαντα δρᾶν ὅσ’ ἂν κελεύῃς . 
σὺ δ’ ἀνδρὸς ἐκπεπληγμένου καὶ φανερῶς ἐπηρμένου γνοὺς ἀπολάψεις ὅ τι πλεῖστον δύνασαι , ταχέως · φιλεῖ γάρ πως τὰ τοιαῦθ’ ἑτέρᾳ τρέπεσθαι . 
Στρεψιάδης οὔτοι μὰ τὴν Ὁμίχλην ἔτ’ ἐνταυθοῖ μενεῖς · 
ἀλλ’ ἔσθῑ ἐλθὼν τοὺς Μεγακλέους κίονας . 
Φειδιππίδης ὦ δαιμόνιε , τί χρῆμα πάσχεις ὦ πάτερ ; 
οὐκ εὖ φρονεῖς μὰ τὸν Δία τὸν Ὀλύμπιον . 
Στρεψιάδης ἰδού γ’ ἰδού , Δί’ Ὀλύμπιον · τῆς μωρίας , τὸν Δία νομίζειν ὄντα τηλικουτονί . 
Φειδιππίδης τί δὲ τοῦτ’ ἐγέλασας ἐτεόν ; 
Στρεψιάδης ἐνθυμούμενος ὅτι παιδάριον εἶ καὶ φρονεῖς ἀρχαιϊκά . 
ὅμως γε μὴν πρόσελθ’ , ἵν’ εἰδῇς πλείονα , καί σοι φράσω τι πρᾶγμ’ ὃ μαθὼν ἀνὴρ ἔσει . 
ὅπως δὲ τοῦτο μὴ διδάξεις μηδένα . 
Φειδιππίδης ἰδού · τί ἔστιν ; 
Στρεψιάδης ὤμοσας νυνὶ Δία . 
Φειδιππίδης ἔγωγ’ . 
Στρεψιάδης ὁρᾷς οὖν ὡς ἀγαθὸν τὸ μανθάνειν ; 
οὐκ ἔστιν ὦ Φειδιππίδη Ζεύς . 
Φειδιππίδης ἀλλὰ τίς ; 
Στρεψιάδης 
Δῖνος βασιλεύει τὸν Δί’ ἐξεληλακώς . 
Φειδιππίδης αἰβοῖ τί ληρεῖς ; 
Στρεψιάδης ἴσθι τοῦθ’ οὕτως ἔχον . 
Φειδιππίδης τίς φησι ταῦτα ; 
Στρεψιάδης 
Σωκράτης ὁ Μήλιος καὶ Χαιρεφῶν , ὃς οἶδε τὰ ψυλλῶν ἴχνη . 
Φειδιππίδης σὺ δ’ ἐς τοσοῦτον τῶν μανιῶν ἐλήλυθας ὥστ’ ἀνδράσιν πείθει χολῶσιν ; 
Στρεψιάδης εὐστόμει καὶ μηδὲν εἴπῃς φλαῦρον ἄνδρας δεξιοὺς καὶ νοῦν ἔχοντας · ὧν ὑπὸ τῆς φειδωλίας ἀπεκείρατ’ οὐδεὶς πώποτ’ οὐδ’ ἠλείψατο , οὐδ’ ἐς βαλανεῖον ἦλθε λουσόμενος · σὺ δὲ ὥσπερ τεθνεῶτος καταλόει μου τὸν βίον . 
ἀλλ’ ὡς τάχιστ’ ἐλθὼν ὑπὲρ ἐμοῦ μάνθανε . 
Φειδιππίδης τί δ’ ἂν παρ’ ἐκείνων καὶ μάθοι χρηστόν τις ἄν ; 
Στρεψιάδης ἄληθες ; 
ὅσαπερ ἔστ’ ἐν ἀνθρώποις σοφά · 
γνώσει δὲ σαυτὸν ὡς ἀμαθὴς εἶ καὶ παχύς . 
ἀλλ’ ἐπανάμεινόν μ’ ὀλίγον ἐνταυθοῖ χρόνον . 
Φειδιππίδης οἴμοι τί δράσω παραφρονοῦντος τοῦ πατρός ; 
πότερον παρανοίας αὐτὸν εἰσαγαγὼν ἕλω , ἢ τοῖς σοροπηγοῖς τὴν μανίαν αὐτοῦ φράσω ; 
Στρεψιάδης φέρ’ ἴδω , σὺ τοῦτον τί ὀνομάζεις ; 
εἰπέ μοι . 
Φειδιππίδης ἀλεκτρυόνα . 
Στρεψιάδης καλῶς γε . 
ταυτηνὶ δὲ τί ; 
Φειδιππίδης ἀλεκτρυόν’ . 
Στρεψιάδης ἄμφω ταὐτό ; 
καταγέλαστος εἶ . 
μή νυν τὸ λοιπόν , ἀλλὰ τήνδε μὲν καλεῖν ἀλεκτρύαιναν τουτονὶ δ’ ἀλέκτορα . 
Φειδιππίδης ἀλεκτρύαιναν ; 
ταῦτ’ ἔμαθες τὰ δεξιὰ εἴσω παρελθὼν ἄρτι παρὰ τοὺς γηγενεῖς ; 
Στρεψιάδης χἄτερά γε πόλλ’ · ἀλλ’ ὅ τι μάθοιμ’ ἑκάστοτε , ἐπελανθανόμην ἂν εὐθὺς ὑπὸ πλήθους ἐτῶν . 
Φειδιππίδης διὰ ταῦτα δὴ καὶ θοἰμάτιον ἀπώλεσας ; 
Στρεψιάδης ἀλλ’ οὐκ ἀπολώλεκ’ , ἀλλὰ καταπεφρόντικα . 
Φειδιππίδης τὰς δ’ ἐμβάδας ποῖ τέτροφας ὦνόητε σύ ; 
Στρεψιάδης ὥσπερ Περικλέης ἐς τὸ δέον ἀπώλεσα . 
ἀλλ’ ἴθι βάδιζ’ , ἴωμεν · εἶτα τῷ πατρὶ πιθόμενος ἐξάμαρτε · κἀγώ τοί ποτε , οἶδ’ , ἑξέτει σοι τραυλίσαντι πιθόμενος , ὃν πρῶτον ὀβολὸν ἔλαβον ἡλιαστικόν , τούτου ’πριάμην σοι Διασίοις ἁμαξίδα . 
Φειδιππίδης ἦ μὴν σὺ τούτοις τῷ χρόνῳ ποτ’ ἀχθέσει . 
Στρεψιάδης εὖ γ’ ὅτι ἐπείσθης . 
δεῦρο δεῦρ’ ὦ Σώκρατες , ἔξελθ’ · ἄγω γάρ σοι τὸν υἱὸν τουτονὶ ἄκοντ’ ἀναπείσας . 
Σωκράτης νηπύτιος γάρ ἐστ’ ἔτι , καὶ τῶν κρεμαθρῶν οὔπω τρίβων τῶν ἐνθάδε . 
Φειδιππίδης αὐτὸς τρίβων εἴης ἄν , εἰ κρέμαιό γε . 
Στρεψιάδης οὐκ ἐς κόρακας ; 
καταρᾷ σὺ τῷ διδασκάλῳ ; 
Σωκράτης ἰδοὺ κρέμαῑ , ὡς ἠλίθιον ἐφθέγξατο καὶ τοῖσι χείλεσιν διερρυηκόσιν . 
πῶς ἂν μάθοι ποθ’ οὗτος ἀπόφυξιν δίκης ἢ κλῆσιν ἢ χαύνωσιν ἀναπειστηρίαν ; 
καίτοι γε ταλάντου τοῦτ’ ἔμαθεν Ὑπέρβολος . 
Στρεψιάδης ἀμέλει δίδασκε · θυμόσοφός ἐστιν φύσει · 
εὐθύς γέ τοι παιδάριον ὄν τυννουτονὶ ἔπλαττεν ἔνδον οἰκίας ναῦς τ’ ἔγλυφεν , ἁμαξίδας τε σκυτίνας ἠργάζετο , κἀκ τῶν σιδίων βατράχους ἐποίει πῶς δοκεῖς . 
ὅπως δ’ ἐκείνω τὼ λόγω μαθήσεται , τὸν κρείττον’ ὅστις ἐστὶ καὶ τὸν ἥττονα , ὃς τἄδικα λέγων ἀνατρέπει τὸν κρείττονα · 
ἐὰν δὲ μή , τὸν γοῦν ἄδικον πάσῃ τέχνῃ . 
Σωκράτης αὐτὸς μαθήσεται παρ’ αὐτοῖν τοῖν λόγοιν . 
ἐγὼ δ’ ἀπέσομαι . 
Στρεψιάδης τοῦτό νυν μέμνησ’ , ὅπως πρὸς πάντα τὰ δίκαῑ ἀντιλέγειν δυνήσεται . 
Δίκαιος Λόγος χώρει δευρί , δεῖξον σαυτὸν τοῖσι θεαταῖς , καίπερ θρασὺς ὤν . 
Ἄδικος Λόγος ἴθ’ ὅποι χρῄζεις . 
πολὺ γὰρ μᾶλλόν ’ς ἐν τοῖς πολλοῖσι λέγων ἀπολῶ . 
Δίκαιος Λόγος ἀπολεῖς σύ ; 
τίς ὤν ; 
Ἄδικος Λόγος λόγος . 
Δίκαιος Λόγος ἥττων γ’ ὤν . 
Ἄδικος Λόγος ἀλλά σε νικῶ τὸν ἐμοῦ κρείττω φάσκοντ’ εἶναι . 
Δίκαιος Λόγος τί σοφὸν ποιῶν ; 
Ἄδικος Λόγος γνώμας καινὰς ἐξευρίσκων . 
Δίκαιος Λόγος ταῦτα γὰρ ἀνθεῖ διὰ τουτουσὶ τοὺς ἀνοήτους . 
Ἄδικος Λόγος οὔκ , ἀλλὰ σοφούς . 
Δίκαιος Λόγος ἀπολῶ σε κακῶς . 
Ἄδικος Λόγος εἰπὲ τί ποιῶν ; 
Δίκαιος Λόγος τὰ δίκαια λέγων . 
Ἄδικος Λόγος ἀλλ’ ἀνατρέψω γ’ αὔτ’ ἀντιλέγων · 
οὐδὲ γὰρ εἶναι πάνυ φημὶ δίκην . 
Δίκαιος Λόγος οὐκ εἶναι φῄς ; 
Ἄδικος Λόγος φέρε γὰρ ποῦ ’στιν ; 
Δίκαιος Λόγος παρὰ τοῖσι θεοῖς . 
Ἄδικος Λόγος πῶς δῆτα δίκης οὔσης ὁ Ζεὺς οὐκ ἀπόλωλεν τὸν πατέρ’ αὑτοῦ δήσας ; 
Δίκαιος Λόγος αἰβοῖ τουτὶ καὶ δὴ χωρεῖ τὸ κακόν · δότε μοι λεκάνην . 
Ἄδικος Λόγος τυφογέρων εἶ κἀνάρμοστος . 
Δίκαιος Λόγος καταπύγων εἶ κἀναίσχυντος . 
Ἄδικος Λόγος ῥόδα μ’ εἴρηκας . 
Δίκαιος Λόγος καὶ βωμολόχος . 
Ἄδικος Λόγος κρίνεσι στεφανοῖς . 
Δίκαιος Λόγος καὶ πατραλοίας . 
Ἄδικος Λόγος χρυσῷ πάττων μ’ οὐ γιγνώσκεις . 
Δίκαιος Λόγος οὐ δῆτα πρὸ τοῦ γ’ , ἀλλὰ μολύβδῳ . 
Ἄδικος Λόγος νῦν δέ γε κόσμος τοῦτ’ ἐστὶν ἐμοί . 
Δίκαιος Λόγος θρασὺς εἶ πολλοῦ . 
Ἄδικος Λόγος σὺ δέ γ’ ἀρχαῖος . 
Δίκαιος Λόγος διὰ σὲ δὲ φοιτᾶν οὐδεὶς ἐθέλει τῶν μειρακίων · 
καὶ γνωσθήσει ποτ’ Ἀθηναίοις οἶα διδάσκεις τοὺς ἀνοήτους . 
Ἄδικος Λόγος αὐχμεῖς αἰσχρῶς . 
Δίκαιος Λόγος σὺ δέ γ’ εὖ πράττεις . 
καίτοι πρότερόν γ’ ἐπτώχευες , 
Τήλεφος εἶναι Μυσὸς φάσκων , ἐκ πηριδίου γνώμας τρώγων Πανδελετείους . 
Ἄδικος Λόγος ὤμοι σοφίας — 
Δίκαιος Λόγος ὤμοι μανίας — 
Ἄδικος Λόγος ἧς ἐμνήσθης — 
Δίκαιος Λόγος τῆς σῆς , πόλεώς θ’ ἥτις σε τρέφει λυμαινόμενον τοῖς μειρακίοις . 
Ἄδικος Λόγος οὐχὶ διδάξεις τοῦτον Κρόνος ὤν . 
Δίκαιος Λόγος εἴπερ γ’ αὐτὸν σωθῆναι χρὴ καὶ μὴ λαλιὰν μόνον ἀσκῆσαι . 
Ἄδικος Λόγος δεῦρ’ ἴθι , τοῦτον δ’ ἔα μαίνεσθαι . 
Δίκαιος Λόγος κλαύσει , τὴν χεῖρ’ ἢν ἐπιβάλλῃς . 
Χορός παύσασθε μάχης καὶ λοιδορίας . 
ἀλλ’ ἐπίδειξαι σύ τε τοὺς προτέρους ἅττ’ ἐδίδασκες , σύ τε τὴν καινὴν παίδευσιν , ὅπως ἂν ἀκούσας σφῷν ἀντιλεγόντοιν κρίνας φοιτᾷ . 
Δίκαιος Λόγος δρᾶν ταῦτ’ ἐθέλω . 
Ἄδικος Λόγος κἄγωγ’ ἐθέλω . 
Χορός φέρε δὴ πότερος λέξει πρότερος ; 
Ἄδικος Λόγος τούτῳ δώσω · 
κᾆτ’ ἐκ τούτων ὧν ἂν λέξῃ ῥηματίοισιν καινοῖς αὐτὸν καὶ διανοίαις κατατοξεύσω . 
τὸ τελευταῖον δ’ , ἢν ἀναγρύζῃ , τὸ πρόσωπον ἅπαν καὶ τὠφθαλμὼ κεντούμενος ὥσπερ ὑπ’ ἀνθρηνῶν ὑπὸ τῶν γνωμῶν ἀπολεῖται . 
Χορός νῦν δείξετον τὼ πισύνω τοῖς περιδεξίοισι λόγοισι καὶ φροντίσι καὶ γνωμοτύποις μερίμναις , ὁπότερος αὐτοῖν λέγων ἀμείνων φανήσεται . 
νῦν γὰρ ἅπας ἐνθάδε κίνδυνος ἀνεῖται σοφίας , ἧς πέρι τοῖς ἐμοῖς φίλοις ἐστὶν ἀγὼν μέγιστος . 
Χορός ἀλλ’ ὦ πολλοῖς τοὺς πρεσβυτέρους ἤθεσι χρηστοῖς στεφανώσας , ῥῆξον φωνὴν ᾗτινι χαίρεις , καὶ τὴν σαυτοῦ φύσιν εἰπέ . 
Δίκαιος Λόγος λέξω τοίνυν τὴν ἀρχαίαν παιδείαν ὡς διέκειτο , ὅτ’ ἐγὼ τὰ δίκαια λέγων ἤνθουν καὶ σωφροσύνη ’νενόμιστο . 
πρῶτον μὲν ἔδει παιδὸς φωνὴν γρύξαντος μηδὲν ἀκοῦσαι · 
εἶτα βαδίζειν ἐν ταῖσιν ὁδοῖς εὐτάκτως ἐς κιθαριστοῦ τοὺς κωμήτας γυμνοὺς ἁθρόους , κεἰ κριμνώδη κατανείφοι . 
εἶτ’ αὖ προμαθεῖν ᾆσμ’ ἐδίδασκεν τὼ μηρὼ μὴ ξυνέχοντας , ἢ ‘Παλλάδα περσέπολιν δεινὰν’ 
ἢ ‘τηλέπορόν τι βόαμα , ’ ἐντειναμένους τὴν ἁρμονίαν , ἣν οἱ πατέρες παρέδωκαν . 
εἰ δέ τις αὐτῶν βωμολοχεύσαιτ’ ἢ κάμψειέν τινα καμπήν , οἵας οἱ νῦν τὰς κατὰ Φρῦνιν ταύτας τὰς δυσκολοκάμπτους , ἐπετρίβετο τυπτόμενος πολλὰς ὡς τὰς Μούσας ἀφανίζων . 
ἐν παιδοτρίβου δὲ καθίζοντας τὸν μηρὸν ἔδει προβαλέσθαι τοὺς παῖδας , ὅπως τοῖς ἔξωθεν μηδὲν δείξειαν ἀπηνές · 
εἶτ’ αὖ πάλιν αὖθις ἀνιστάμενον συμψῆσαι , καὶ προνοεῖσθαι εἴδωλον τοῖσιν ἐρασταῖσιν τῆς ἥβης μὴ καταλείπειν . 
ἠλείψατο δ’ ἂν τοὐμφαλοῦ οὐδεὶς παῖς ὑπένερθεν τότ’ ἄν , ὥστε τοῖς αἰδοίοισι δρόσος καὶ χνοῦς ὥσπερ μήλοισιν ἐπήνθει · 
οὐδ’ ἂν μαλακὴν φυρασάμενος τὴν φωνὴν πρὸς τὸν ἐραστὴν αὐτὸς ἑαυτὸν προαγωγεύων τοῖς ὀφθαλμοῖς ἐβάδιζεν , οὐδ’ ἀνελέσθαι δειπνοῦντ’ ἐξῆν καὶ κεφάλαιον ῥαφανῖδος , οὐδ’ ἄννηθον τῶν πρεσβυτέρων ἁρπάζειν οὐδὲ σέλινον , οὐδ’ ὀψοφαγεῖν οὐδὲ κιχλίζειν οὐδ’ ἴσχειν τὼ πόδ’ ἐναλλάξ . 
Ἄδικος Λόγος ἀρχαῖά γε καὶ Διιπολιώδη καὶ τεττίγων ἀνάμεστα καὶ Κηκείδου καὶ Βουφονίων . 
Δίκαιος Λόγος ἀλλ’ οὖν ταῦτ’ ἐστὶν ἐκεῖνα , ἐξ ὧν ἄνδρας Μαραθωνομάχας ἡμὴ παίδευσις ἔθρεψεν . 
σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι · 
ὥστε μ’ ἀπάγχεσθ’ , ὅταν ὀρχεῖσθαι Παναθηναίοις δέον αὐτοὺς τὴν ἀσπίδα τῆς κωλῆς προέχων ἀμελῇ τῆς Τριτογενείας . 
πρὸς ταῦτ’ ὦ μειράκιον θαρρῶν ἐμὲ τὸν κρείττω λόγον αἱροῦ · 
κἀπιστήσει μισεῖν ἀγορὰν καὶ βαλανείων ἀπέχεσθαι , καὶ τοῖς αἰσχροῖς αἰσχύνεσθαι , κἂν σκώπτῃ τίς σε φλέγεσθαι · 
καὶ τῶν θάκων τοῖς πρεσβυτέροις ὑπανίστασθαι προσιοῦσιν , καὶ μὴ περὶ τοὺς σαυτοῦ γονέας σκαιουργεῖν , ἄλλο τε μηδὲν αἰσχρὸν ποιεῖν , ὅτι τῆς αἰδοῦς μέλλεις τἄγαλμ’ ἀναπλάττειν · 
μηδ’ εἰς ὀρχηστρίδος εἰσᾴττειν , ἵνα μὴ πρὸς ταῦτα κεχηνὼς μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς · 
μηδ’ ἀντειπεῖν τῷ πατρὶ μηδέν , μηδ’ Ἰαπετὸν καλέσαντα μνησικακῆσαι τὴν ἡλικίαν ἐξ ἧς ἐνεοττοτροφήθης . 
Ἄδικος Λόγος εἰ ταῦτ’ ὦ μειράκιον πείσει τούτῳ , νὴ τὸν Διόνυσον τοῖς Ἱπποκράτους υἱέσιν εἴξεις καὶ σε καλοῦσι βλιτομάμμαν . 
Δίκαιος Λόγος ἀλλ’ οὖν λιπαρός γε καὶ εὐανθὴς ἐν γυμνασίοις διατρίψεις , οὐ στωμύλλων κατὰ τὴν ἀγορὰν τριβολεκτράπελ’ οἷάπερ οἱ νῦν , οὐδ’ ἑλκόμενος περὶ πραγματίου γλισχραντιλογεξεπιτρίπτου · 
ἀλλ’ εἰς Ἀκαδήμειαν κατιὼν ὑπὸ ταῖς μορίαις ἀποθρέξει στεφανωσάμενος καλάμῳ λευκῷ μετὰ σώφρονος ἡλικιώτου , μίλακος ὄζων καὶ ἀπραγμοσύνης καὶ λεύκης φυλλοβολούσης , ἦρος ἐν ὥρᾳ χαίρων , ὁπόταν πλάτανος πτελέᾳ ψιθυρίζῃ . 
Δίκαιος Λόγος ἢν ταῦτα ποιῇς ἁγὼ φράζω , καὶ πρὸς τούτοις προσέχῃς τὸν νοῦν , ἕξεις ἀεὶ στῆθος λιπαρόν , χροιὰν λαμπράν , ὤμους μεγάλους , γλῶτταν βαιάν , πυγὴν μεγάλην , πόσθην μικράν . 
ἢν δ’ ἅπερ οἱ νῦν ἐπιτηδεύῃς , πρῶτα μὲν ἕξεις χροιὰν ὠχράν , ὤμους μικρούς , στῆθος λεπτόν , γλῶτταν μεγάλην , πυγὴν μικράν , κωλῆν μεγάλην , ψήφισμα μακρόν , καὶ σ’ ἀναπείσει τὸ μὲν αἰσχρὸν ἅπαν καλὸν ἡγεῖσθαι , τὸ καλὸν δ’ αἰσχρόν · 
καὶ πρὸς τούτοις τῆς Ἀντιμάχου καταπυγοσύνης ἀναπλήσει . 
Χορός ὦ καλλίπυργον σοφίαν κλεινοτάτην ἐπασκῶν , ὡς ἡδύ σου τοῖσι λόγοις σῶφρον ἔπεστιν ἄνθος . 
†εὐδαίμονες δ’ ἦσαν ἄρ’ οἱ ζῶντες τότ’ ἐπὶ τῶν προτέρων† · πρὸς τάδε σ’ ὦ κομψοπρεπῆ μοῦσαν ἔχων , δεῖ σε λέγειν τι καινόν , ὡς ηὐδοκίμηκεν ἁνήρ . 
Χορός δεινῶν δέ σοι βουλευμάτων ἔοικε δεῖν πρὸς αὐτόν , εἴπερ τὸν ἄνδρ’ ὑπερβαλεῖ καὶ μὴ γέλωτ’ ὀφλήσεις . 
Ἄδικος Λόγος καὶ μὴν πάλαι γ’ ἐπνιγόμην τὰ σπλάγχνα κἀπεθύμουν ἅπαντα ταῦτ’ ἐναντίαις γνώμαισι συνταράξαι . 
ἐγὼ γὰρ ἥττων μὲν λόγος δῑ αὐτὸ τοῦτ’ ἐκλήθην ἐν τοῖσι φροντισταῖσιν , ὅτι πρώτιστος ἐπενόησα τοῖσιν νόμοις καὶ ταῖς δίκαις τἀναντί’ ἀντιλέξαι . 
καὶ τοῦτο πλεῖν ἢ μυρίων ἔστ’ ἄξιον στατήρων , αἱρούμενον τοὺς ἥττονας λόγους ἔπειτα νικᾶν . 
σκέψαι δὲ τὴν παίδευσιν ᾗ πέποιθεν ὡς ἐλέγξω , ὅστις σε θερμῷ φησι λοῦσθαι πρῶτον οὐκ ἐάσειν . 
καίτοι τίνα γνώμην ἔχων ψέγεις τὰ θερμὰ λουτρά ; 
Δίκαιος Λόγος ὁτιὴ κάκιστόν ἐστι καὶ δειλὸν ποιεῖ τὸν ἄνδρα . 
Ἄδικος Λόγος ἐπίσχες · εὐθὺς γάρ σ’ ἔχω μέσον λαβὼν ἄφυκτον . 
καί μοι φράσον , τῶν τοῦ Διὸς παίδων τίν’ ἄνδρ’ ἄριστον ψυχὴν νομίζεις , εἰπέ , καὶ πλείστους πόνους πονῆσαι . 
Δίκαιος Λόγος ἐγὼ μὲν οὐδέν’ Ἡρακλέους βελτίον’ ἄνδρα κρίνω . 
Ἄδικος Λόγος ποῦ ψυχρὰ δῆτα πώποτ’ εἶδες Ἡράκλεια λουτρά ; 
καίτοι τίς ἀνδρειότερος ἦν ; 
Δίκαιος Λόγος ταῦτ’ ἐστὶ ταῦτ’ ἐκεῖνα , ἃ τῶν νεανίσκων ἀεὶ δῑ ἡμέρας λαλούντων πλῆρες τὸ βαλανεῖον ποιεῖ , κενὰς δὲ τὰς παλαίστρας . 
Ἄδικος Λόγος εἶτ’ ἐν ἀγορᾷ τὴν διατριβὴν ψέγεις · ἐγὼ δ’ ἐπαινῶ . 
εἰ γὰρ πονηρὸν ἦν , Ὅμηρος οὐδέποτ’ ἂν ἐποίει τὸν Νέστορ’ ἀγορητὴν ἂν οὐδὲ τοὺς σοφοὺς ἅπαντας . 
ἄνειμι δῆτ’ ἐντεῦθεν ἐς τὴν γλῶτταν , ἣν ὁδὶ μὲν οὔ φησι χρῆναι τοὺς νέους ἀσκεῖν , ἐγὼ δέ φημι . 
καὶ σωφρονεῖν αὖ φησι χρῆναι · δύο κακὼ μεγίστω . 
ἐπεὶ σὺ διὰ τὸ σωφρονεῖν τῷ πώποτ’ εἶδες ἤδη ἀγαθάν τι γενόμενον , φράσον , καί μ’ ἐξέλεγξον εἰπών . 
Δίκαιος Λόγος πολλοῖς . 
ὁ γοῦν Πηλεὺς ἔλαβε διὰ τοῦτο τὴν μάχαιραν . 
Ἄδικος Λόγος μάχαιραν ; 
ἀστεῖόν γε κέρδος ἔλαβεν ὁ κακοδαίμων . 
Ὑπέρβολος δ’ οὑκ τῶν λύχνων πλεῖν ἢ τάλαντα πολλὰ εἴληφε διὰ πονηρίαν , ἀλλ’ οὐ μὰ Δί’ οὐ μάχαιραν . 
Δίκαιος Λόγος καὶ τὴν Θέτιν γ’ ἔγημε διὰ τὸ σωφρονεῖν ὁ Πηλεύς . 
Ἄδικος Λόγος κᾆτ’ ἀπολιποῦσά γ’ αὐτὸν ᾤχετ’ · οὐ γὰρ ἦν ὑβριστὴς οὐδ’ ἡδὺς ἐν τοῖς στρώμασιν τὴν νύκτα παννυχίζειν · 
γυνὴ δὲ σιναμωρουμένη χαίρει · σὺ δ’ εἶ Κρόνιππος . 
σκέψαι γὰρ ὦ μειράκιον ἐν τῷ σωφρονεῖν ἅπαντα ἅνεστιν , ἡδονῶν θ’ ὅσων μέλλεις ἀποστερεῖσθαι , παίδων γυναικῶν κοττάβων ὄψων πότων κιχλισμῶν . 
καίτοι τί σοι ζῆν ἄξιον , τούτων ἐὰν στερηθῇς ; 
εἶεν . 
πάρειμ’ ἐντεῦθεν ἐς τὰς τῆς φύσεως ἀνάγκας . 
ἥμαρτες , ἠράσθης , ἐμοίχευσάς τι , κᾆτ’ ἐλήφθης · 
ἀπόλωλας · ἀδύνατος γὰρ εἶ λέγειν . 
ἐμοὶ δ’ ὁμιλῶν χρῶ τῇ φύσει , σκίρτα , γέλα , νόμιζε μηδὲν αἰσχρόν . 
μοιχὸς γὰρ ἢν τύχῃς ἁλούς , τάδ’ ἀντερεῖς πρὸς αὐτόν , ὡς οὐδὲν ἠδίκηκας · εἶτ’ ἐς τὸν Δί’ ἐπανενεγκεῖν , κἀκεῖνος ὡς ἥττων ἔρωτός ἐστι καὶ γυναικῶν · 
καίτοι σὺ θνητὸς ὢν θεοῦ πῶς μεῖζον ἂν δύναιο ; 
Δίκαιος Λόγος τί δ’ ἢν ῥαφανιδωθῇ πιθόμενός σοι τέφρᾳ τε τιλθῇ , ἕξει τινὰ γνώμην λέγειν τὸ μὴ εὐρύπρωκτος εἶναι ; 
Ἄδικος Λόγος ἢν δ’ εὐρύπρωκτος ᾖ , τί πείσεται κακόν ; 
Δίκαιος Λόγος τί μὲν οὖν ἂν ἔτι μεῖζον πάθοι τούτου ποτέ ; 
Ἄδικος Λόγος τί δῆτ’ ἐρεῖς , ἢν τοῦτο νικηθῇς ἐμοῦ ; 
Δίκαιος Λόγος σιγήσομαι . 
τί δ’ ἄλλο ; 
Ἄδικος Λόγος φέρε δή μοι φράσον · 
συνηγοροῦσιν ἐκ τίνων ; 
Δίκαιος Λόγος ἐξ εὐρυπρώκτων . 
Ἄδικος Λόγος πείθομαι . 
τί δαί ; 
τραγῳδοῦσ’ ἐκ τίνων ; 
Δίκαιος Λόγος ἐξ εὐρυπρώκτων . 
Ἄδικος Λόγος εὖ λέγεις . 
δημηγοροῦσι δ’ ἐκ τίνων ; 
Δίκαιος Λόγος ἐξ εὐρυπρώκτων . 
Ἄδικος Λόγος ἆρα δῆτ’ ἔγνωκας ὡς οὐδὲν λέγεις ; 
καὶ τῶν θεατῶν ὁπότεροι πλείους σκόπει . 
Δίκαιος Λόγος καὶ δὴ σκοπῶ . 
Ἄδικος Λόγος τί δῆθ’ ὁρᾷς ; 
Δίκαιος Λόγος πολὺ πλείονας νὴ τοὺς θεοὺς τοὺς εὐρυπρώκτους · τουτονὶ γοῦν οἶδ’ ἐγὼ κἀκεινονὶ καὶ τὸν κομήτην τουτονί . 
Ἄδικος Λόγος τί δῆτ’ ἐρεῖς ; 
Δίκαιος Λόγος ἡττήμεθ’ · ὦ κινούμενοι πρὸς τῶν θεῶν δέξασθέ μου θοἰμάτιον , ὡς ἐξαυτομολῶ πρὸς ὑμᾶς . 
Σωκράτης τί δῆτα ; 
πότερα τοῦτον ἀπάγεσθαι λαβὼν βούλει τὸν υἱόν , ἢ διδάσκω σοι λέγειν ; 
Στρεψιάδης δίδασκε καὶ κόλαζε καὶ μέμνησ’ ὅπως εὖ μοι στομώσεις αὐτόν , ἐπὶ μὲν θάτερα οἷον δικιδίοις , τὴν δ’ ἑτέραν αὐτοῦ γνάθον στόμωσον οἵαν ἐς τὰ μείζω πράγματα . 
Σωκράτης ἀμέλει κομιεῖ τοῦτον σοφιστὴν δεξιόν . 
Φειδιππίδης ὠχρὸν μὲν οὖν οἶμαί γε καὶ κακοδαίμονα . 
Χορός χωρεῖτέ νυν . 
οἶμαι δέ σοι ταῦτα μεταμελήσειν . 
Χορός τοὺς κριτὰς ἃ κερδανοῦσιν , ἤν τι τόνδε τὸν χορὸν ὠφελῶσ’ ἐκ τῶν δικαίων , βουλόμεσθ’ ἡμεῖς φράσαι . 
πρῶτα μὲν γάρ , ἢν νεᾶν βούλησθ’ ἐν ὥρᾳ τοὺς ἀγρούς , ὕσομεν πρώτοισιν ὑμῖν , τοῖσι δ’ ἄλλοις ὕστερον . 
εἶτα τὸν καρπὸν τεκούσας ἀμπέλους φυλάξομεν , ὥστε μήτ’ αὐχμὸν πιέζειν μήτ’ ἄγαν ἐπομβρίαν . 
ἢν δ’ ἀτιμάσῃ τις ἡμᾶς θνητὸς ὢν οὔσας θεάς , προσεχέτω τὸν νοῦν , πρὸς ἡμῶν οἷα πείσεται κακά , λαμβάνων οὔτ’ οἶνον οὔτ’ ἄλλ’ οὐδὲν ἐκ τοῦ χωρίου . 
ἡνίκ’ ἂν γὰρ αἵ τ’ ἐλαῖαι βλαστάνωσ’ αἵ τ’ ἄμπελοι , ἀποκεκόψονται · τοιαύταις σφενδόναις παιήσομεν . 
ἢν δὲ πλινθεύοντ’ ἴδωμεν , ὕσομεν καὶ τοῦ τέγους τὸν κέραμον αὐτοῦ χαλάζαις στρογγύλαις συντρίψομεν . 
κἂν γαμῇ ποτ’ αὐτὸς ἢ τῶν ξυγγενῶν ἢ τῶν φίλων , ὕσομεν τὴν νύκτα πᾶσαν · ὥστ’ ἴσως βουλήσεται κἂν ἐν Αἰγύπτῳ τυχεῖν ὢν μᾶλλον ἢ κρῖναι κακῶς . 
Στρεψιάδης πέμπτη , τετράς , τρίτη , μετὰ ταύτην δευτέρα , εἶθ’ ἣν ἐγὼ μάλιστα πασῶν ἡμερῶν δέδοικα καὶ πέφρικα καὶ βδελύττομαι , εὐθὺς μετὰ ταύτην ἔσθ’ ἕνη τε καὶ νέα . 
πᾶς γάρ τις ὀμνὺς οἷς ὀφείλων τυγχάνω , θείς μοι πρυτανεῖ’ ἀπολεῖν μέ φησι κἀξολεῖν , κἀμοῦ μέτριά τε καὶ δίκαῑ αἰτουμένου , 
‘ὦ δαιμόνιε τὸ μέν τι νυνὶ μὴ λάβῃς , τὸ δ’ ἀναβαλοῦ μοι , τὸ δ’ ἄφεσ’ , οὔ φασίν ποτε οὕτως ἀπολήψεσθ’ , ἀλλὰ λοιδοροῦσί με ὡς ἄδικός εἰμι , καὶ δικάσεσθαί φασί μοι . 
νῦν οὖν δικαζέσθων · ὀλίγον γάρ μοι μέλει , εἴπερ μεμάθηκεν εὖ λέγειν Φειδιππίδης . 
τάχα δ’ εἴσομαι κόψας τὸ φροντιστήριον . 
παῖ , ἠμί , παῖ παῖ . 
Σωκράτης 
Στρεψιάδην ἀσπάζομαι . 
Στρεψιάδης κἄγωγέ σ’ · ἀλλὰ τουτονὶ πρῶτον λαβέ · 
χρὴ γὰρ ἐπιθαυμάζειν τι τὸν διδάσκαλον . 
καί μοι τὸν υἱὸν εἰ μεμάθηκε τὸν λόγον ἐκεῖνον εἴφ’ ὃν ἀρτίως εἰσήγαγες . 
Σωκράτης μεμάθηκεν . 
Στρεψιάδης εὖ γ’ ὦ παμβασίλεῑ Ἀπαιόλη . 
Σωκράτης ὥστ’ ἀποφύγοις ἂν ἥντιν’ ἂν βούλῃ δίκην . 
Στρεψιάδης κεἰ μάρτυρες παρῆσαν , ὅτ’ ἐδανειζόμην ; 
Σωκράτης πολλῷ γε μᾶλλον , κἂν παρῶσι χίλιοι . 
Στρεψιάδης βοάσομαί τἄρα τὰν ὑπέρτονον βοάν . 
ἰὼ κλάετ’ ὦ ’βολοστάται αὐτοί τε καὶ τἀρχαῖα καὶ τόκοι τόκων · 
οὐδὲν γὰρ ἄν με φλαῦρον ἐργάσαισθ’ ἔτι , οἷος ἐμοὶ τρέφεται τοῖσδ’ ἐνὶ δώμασι παῖς , ἀμφήκει γλώττῃ λάμπων , πρόβολος ἐμός , σωτὴρ δόμοις , ἐχθροῖς βλάβη , λυσανίας πατρῴων μεγάλων κακῶν · 
ὃν κάλεσον τρέχων ἔνδοθεν ὡς ἐμέ . 
Σωκράτης ὦ τέκνον ὦ παῖ ἔξελθ’ οἴκων , ἄιε σοῦ πατρός . 
ὅδ’ ἐκεῖνος ἀνήρ . 
Στρεψιάδης ὦ φίλος ὦ φίλος . 
Σωκράτης ἄπιθι συλλαβών . 
Στρεψιάδης ἰὼ ἰὼ τέκνον , ἰὼ ἰοῦ ἰοῦ . 
ὡς ἥδομαί σου πρῶτα τὴν χρόαν ἰδών . 
νῦν μέν γ’ ἰδεῖν εἶ πρῶτον ἐξαρνητικὸς κἀντιλογικός , καὶ τοῦτο τοὐπιχώριον ἀτεχνῶς ἐπανθεῖ , τὸ ‘τί λέγεις σύ ; ’ 
καὶ δοκεῖν ἀδικοῦντ’ ἀδικεῖσθαι καὶ κακουργοῦντ’ οἶδ’ ὅτι · 
ἐπὶ τοῦ προσώπου τ’ ἐστὶν Ἀττικὸν βλέπος . 
νῦν οὖν ὅπως σώσεις μ’ , ἐπεὶ κἀπώλεσας . 
Φειδιππίδης φοβεῖ δὲ δὴ τί ; 
Στρεψιάδης τὴν ἕνην τε καὶ νέαν . 
Φειδιππίδης ἕνη γάρ ἐστι καὶ νέα τις ἡμέρα ; 
Στρεψιάδης εἰς ἥν γε θήσειν τὰ πρυτανεῖά φασί μοι . 
Φειδιππίδης ἀπολοῦσ’ ἄρ’ αὔθ’ οἱ θέντες · οὐ γὰρ ἔσθ’ ὅπως μί’ ἡμέρα γένοιτ’ ἂν ἡμέρα δύο . 
Στρεψιάδης οὐκ ἂν γένοιτο ; 
Φειδιππίδης πῶς γάρ ; 
εἰ μή πέρ γ’ ἅμα αὑτὴ γένοιτ’ ἂν γραῦς τε καὶ νέα γυνή . 
Στρεψιάδης καὶ μὴν νενόμισταί γ’ . 
Φειδιππίδης οὐ γάρ , οἶμαι , τὸν νόμον ἴσασιν ὀρθῶς ὅ τι νοεῖ . 
Στρεψιάδης νοεῖ δὲ τί ; 
Φειδιππίδης ὁ Σόλων ὁ παλαιὸς ἦν φιλόδημος τὴν φύσιν . 
Στρεψιάδης τουτὶ μὲν οὐδέν πω πρὸς ἕνην τε καὶ νέαν . 
Φειδιππίδης ἐκεῖνος οὖν τὴν κλῆσιν ἐς δύ’ ἡμέρας ἔθηκεν , ἔς γε τὴν ἕνην τε καὶ νέαν , ἵν’ αἱ θέσεις γίγνοιντο τῇ νουμηνίᾳ . 
Στρεψιάδης ἵνα δὴ τί τὴν ἕνην προσέθηχ’ ; 
Φειδιππίδης ἵν’ ὦ μέλε παρόντες οἱ φεύγοντες ἡμέρᾳ μιᾷ πρότερον ἀπαλλάττοινθ’ ἑκόντες , εἰ δὲ μή , ἕωθεν ὑπανιῷντο τῇ νουμηνία . 
Στρεψιάδης πῶς οὐ δέχονται δῆτα τῇ νουμηνίᾳ ἁρχαὶ τὰ πρυτανεῖ’ , ἀλλ’ ἕνῃ τε καὶ νέᾳ ; 
Φειδιππίδης ὅπερ οἱ προτένθαι γὰρ δοκοῦσί μοι ποιεῖν · 
ὅπως τάχιστα τὰ πρυτανεῖ’ ὑφελοίατο , διὰ τοῦτο προὐτένθευσαν ἡμέρᾳ μιᾷ . 
Στρεψιάδης εὖ γ’ · ὦ κακοδαίμονες , τί κάθησθ’ ἀβέλτεροι , ἡμέτερα κέρδη τῶν σοφῶν ὄντες , λίθοι , ἀριθμός , πρόβατ’ ἄλλως , ἀμφορῆς νενησμένοι ; 
ὥστ’ εἰς ἐμαυτὸν καὶ τὸν υἱὸν τουτονὶ ἐπ’ εὐτυχίαισιν ᾀστέον μοὐγκώμιον . 
Στρεψιάδης 
‘μάκαρ ὦ Στρεψίαδες , αὐτός τ’ ἔφυς ὡς σοφὸς χοἶον τὸν υἱὸν τρέφεις , ’ φήσουσι δή μ’ οἱ φίλοι χοἰ δημόται ζηλοῦντες ἡνίκ’ ἂν σὺ νικᾷς λέγων τὰς δίκας . 
ἀλλ’ εἰσάγων σε βούλομαι πρῶτον ἑστιᾶσαι . 
Πασίας εἶτ’ ἄνδρα τῶν αὑτοῦ τι χρὴ προϊέναι ; 
οὐδέποτέ γ’ , ἀλλὰ κρεῖττον εὐθὺς ἦν τότε ἀπερυθριᾶσαι μᾶλλον ἢ σχεῖν πράγματα , ὅτε τῶν ἐμαυτοῦ γ’ ἕνεκα νυνὶ χρημάτων ἕλκω σε κλητεύσοντα , καὶ γενήσομαι ἐχθρὸς ἔτι πρὸς τούτοισιν ἀνδρὶ δημότῃ . 
ἀτὰρ οὐδέποτέ γε τὴν πατρίδα καταισχυνῶ ζῶν , ἀλλὰ καλοῦμαι Στρεψιάδην — 
Στρεψιάδης τίς οὑτοσί ; 
Πασίας ἐς τὴν ἕνην τε καὶ νέαν . 
Στρεψιάδης μαρτύρομαι , ὅτι ἐς δύ’ εἶπεν ἡμέρας . 
τοῦ χρήματος ; 
Πασίας τῶν δώδεκα μνῶν , ἃς ἔλαβες ὠνούμενος τὸν ψαρὸν ἵππον . 
Στρεψιάδης ἵππον ; 
οὐκ ἀκούετε ; 
ὃν πάντες ὑμεῖς ἴστε μισοῦνθ’ ἱππικήν . 
Πασίας καὶ νὴ Δί’ ἀποδώσειν γ’ ἐπώμνυς τοὺς θεούς . 
Στρεψιάδης μὰ τὸν Δί’ οὐ γάρ πω τότ’ ἐξηπίστατο 
Φειδιππίδης μοι τὸν ἀκατάβλητον λόγον . 
Πασίας νῦν δὲ διὰ τοῦτ’ ἔξαρνος εἶναι διανοεῖ ; 
Στρεψιάδης τί γὰρ ἄλλ’ ἂν ἀπολαύσαιμι τοῦ μαθήματος ; 
Πασίας καὶ ταῦτ’ ἐθελήσεις ἀπομόσαι μοι τοὺς θεοὺς ἵν’ ἂν κελεύσω ’γώ σε ; 
Στρεψιάδης τοὺς ποίους θεούς ; 
Πασίας τὸν Δία , τὸν Ἑρμῆν , τὸν Ποσειδῶ . 
Στρεψιάδης νὴ Δία κἂν προσκαταθείην γ’ ὥστ’ ὀμόσαι τριώβολον . 
Πασίας ἀπόλοιο τοίνυν ἕνεκ’ ἀναιδείας ἔτι . 
Στρεψιάδης ἁλσὶν διασμηχθεὶς ὄναιτ’ ἂν οὑτοσί . 
Πασίας οἴμ’ ὡς καταγελᾷς . 
Στρεψιάδης ἓξ χοᾶς χωρήσεται . 
Πασίας οὔ τοι μὰ τὸν Δία τὸν μέγαν καὶ τοὺς θεοὺς ἐμοῦ καταπροίξει . 
Στρεψιάδης θαυμασίως ἥσθην θεοῖς , καὶ Ζεὺς γέλοιος ὀμνύμενος τοῖς εἰδόσιν . 
Πασίας ἦ μὴν σὺ τούτων τῷ χρόνῳ δώσεις δίκην . 
ἀλλ’ εἴτ’ ἀποδώσεις μοι τὰ χρήματ’ εἴτε μή , ἀπόπεμψον ἀποκρινάμενος . 
Στρεψιάδης ἔχε νυν ἥσυχος . 
ἐγὼ γὰρ αὐτίκ’ ἀποκρινοῦμαί σοι σαφῶς . 
Πασίας τί σοι δοκεῖ δράσειν ; 
Μάρτυς ἀποδώσειν μοι δοκεῖ . 
Στρεψιάδης ποῦ ’σθ’ οὗτος ἁπαιτῶν με τἀργύριον ; 
λέγε τουτὶ τί ἔστι ; 
Πασίας τοῦθ’ ὅ τι ἐστί ; 
κάρδοπος . 
Στρεψιάδης ἔπειτ’ ἀπαιτεῖς τἀργύριον τοιοῦτος ὤν ; 
οὐκ ἂν ἀποδοίην οὐδ’ ἂν ὀβολὸν οὐδενί , ὅστις καλέσειε κάρδοπον τὴν καρδόπην . 
Πασίας οὐκ ἄρ’ ἀποδώσεις ; 
Στρεψιάδης οὐχ ὅσον γέ μ’ εἰδέναι . 
οὔκουν ἀνύσας τι θᾶττον ἀπολιταργιεῖς ἀπὸ τῆς θύρας ; 
Πασίας ἄπειμι , καὶ τοῦτ’ ἴσθ’ ὅτι θήσω πρυτανεῖ’ ἢ μηκέτι ζῴην ἐγώ . 
Στρεψιάδης καὶ προσαπολεῖς ἄρ’ αὐτὰ πρὸς ταῖς δώδεκα . 
καίτοι σε τοῦτό γ’ οὐχὶ βούλομαι παθεῖν , ὁτιὴ ’κάλεσας εὐηθικῶς τὴν κάρδοπον . 
Αμυνίας ἰώ μοί μοι . 
Στρεψιάδης ἔα . 
τίς οὑτοσί ποτ’ ἔσθ’ ὁ θρηνῶν ; 
οὔτι που τῶν Καρκίνου τις δαιμόνων ἐφθέγξατο ; 
Αμυνίας τί δ’ ὅστις εἰμὶ τοῦτο βούλεσθ’ εἰδέναι ; 
ἀνὴρ κακοδαίμων . 
Στρεψιάδης κατὰ σεαυτόν νυν τρέπου . 
Αμυνίας ὦ σκληρὲ δαῖμον , ὦ τύχαι θραυσάντυγες ἵππων ἐμῶν , ὦ Παλλὰς ὥς μ’ ἀπώλεσας . 
Στρεψιάδης τί δαί σε Τληπόλεμός ποτ’ εἴργασται κακόν ; 
Αμυνίας μὴ σκῶπτέ μ’ ὦ τᾶν , ἀλλά μοι τὰ χρήματα τὸν υἱὸν ἀποδοῦναι κέλευσον ἅλαβεν , ἄλλως τε μέντοι καὶ κακῶς πεπραγότι . 
Στρεψιάδης τὰ ποῖα ταῦτα χρήμαθ’ ; 
Αμυνίας ἁδανείσατο . 
Στρεψιάδης κακῶς ἄρ’ ὄντως εἶχες , ὥς γ’ ἐμοὶ δοκεῖς . 
Αμυνίας ἵππους ἐλαύνων ἐξέπεσον νὴ τοὺς θεούς . 
Στρεψιάδης τί δῆτα ληρεῖς ὥσπερ ἀπ’ ὄνου καταπεσών ; 
Αμυνίας ληρῶ , τὰ χρήματ’ ἀπολαβεῖν εἰ βούλομαι ; 
Στρεψιάδης οὐκ ἔσθ’ ὅπως σύ γ’ αὐτὸς ὑγιαίνεις . 
Αμυνίας τί δαί ; 
Στρεψιάδης τὸν ἐγκέφαλον ὥσπερ σεσεῖσθαί μοι δοκεῖς . 
Αμυνίας σὺ δὲ νὴ τὸν Ἑρμῆν προσκεκλήσεσθαί γέ μοι , εἰ μὴ ’ποδώσεις τἀργύριον . 
Στρεψιάδης κάτειπέ νυν , πότερα νομίζεις καινὸν ἀεὶ τὸν Δία ὕειν ὕδωρ ἑκάστοτ’ , ἢ τὸν ἥλιον ἕλκειν κάτωθεν ταὐτὸ τοῦθ’ ὕδωρ πάλιν ; 
Αμυνίας οὐκ οἶδ’ ἔγωγ’ ὁπότερον , οὐδέ μοι μέλει . 
Στρεψιάδης πῶς οὖν ἀπολαβεῖν τἀργύριον δίκαιος εἶ , εἰ μηδὲν οἶσθα τῶν μετεώρων πραγμάτων ; 
Αμυνίας ἀλλ’ εἰ σπανίζεις , τἀργυρίου μοι τὸν τόκον ἀπόδοτε · 
Στρεψιάδης τοῦτο δ’ ἔσθ’ ὁ τόκος τί θηρίον ; 
Αμυνίας τί δ’ ἄλλο γ’ ἢ κατὰ μῆνα καὶ καθ’ ἡμέραν πλέον πλέον τἀργύριον ἀεὶ γίγνεται ὑπορρέοντος τοῦ χρόνου ; 
Στρεψιάδης καλῶς λέγεις . 
τί δῆτα ; 
τὴν θάλατταν ἔσθ’ ὅτι πλείονα νυνὶ νομίζεις ἢ πρὸ τοῦ ; 
Αμυνίας μὰ Δί’ ἀλλ’ ἴσην . 
οὐ γὰρ δίκαιον πλείον’ εἶναι . 
Στρεψιάδης κᾆτα πῶς αὕτη μὲν ὦ κακόδαιμον οὐδὲν γίγνεται ἐπιρρεόντων τῶν ποταμῶν πλείων , σὺ δὲ ζητεῖς ποιῆσαι τἀργύριον πλεῖον τὸ σόν ; 
οὐκ ἀποδιώξει σαυτὸν ἀπὸ τῆς οἰκίας ; 
φέρε μοι τὸ κέντρον . 
Αμυνίας ταῦτ’ ἐγὼ μαρτύρομαι . 
Στρεψιάδης ὕπαγε . 
τί μέλλεις ; 
οὐκ ἐλᾷς ὦ σαμφόρα ; 
Αμυνίας ταῦτ’ οὐχ ὕβρις δῆτ’ ἐστίν ; 
Στρεψιάδης ᾄξεις ; 
ἐπιαλῶ κεντῶν ὑπὸ τὸν πρωκτόν σε τὸν σειραφόρον . 
φεύγεις ; 
ἔμελλόν σ’ ἆρα κινήσειν ἐγὼ αὐτοῖς τροχοῖς τοῖς σοῖσι καὶ ξυνωρίσιν . 
Χορός οἷον τὸ πραγμάτων ἐρᾶν φλαύρων · ὁ γὰρ γέρων ὅδ’ ἐρασθεὶς ἀποστερῆσαι βούλεται τὰ χρήμαθ’ ἁδανείσατο · 
κοὐκ ἔσθ’ ὅπως οὐ τήμερον λήψεταί τι πρᾶγμ’ , ὃ τοῦτον ποιήσει τὸν σοφιστὴν [ἴσως , ] ἀνθ’ ὧν πανουργεῖν ἤρξατ’ , ἐξαίφνης λαβεῖν κακόν τι . 
Χορός οἶμαι γὰρ αὐτὸν αὐτίχ’ εὑρήσειν ὅπερ πάλαι ποτ’ †ἐπεζήτει† εἶναι τὸν υἱὸν δεινόν οἱ γνώμας ἐναντίας λέγειν τοῖσιν δικαίοις , ὥστε νικᾶν ἅπαντας οἷσπερ ἂν ξυγγένηται , κἂν λέγῃ παμπόνηρ’ . 
ἴσως δ’ ἴσως βουλήσεται κἄφωνον αὐτὸν εἶναι . 
Στρεψιάδης ἰοὺ ἰού . 
ὦ γείτονες καὶ ξυγγενεῖς καὶ δημόται , ἀμυνάθετέ μοι τυπτομένῳ πάσῃ τέχνῃ . 
οἴμοι κακοδαίμων τῆς κεφαλῆς καὶ τῆς γνάθου . 
ὦ μιαρὲ τύπτεις τὸν πατέρα ; 
Φειδιππίδης φήμ’ ὦ πάτερ . 
Στρεψιάδης ὁρᾶθ’ ὁμολογοῦνθ’ ὅτι με τύπτει . 
Φειδιππίδης καὶ μάλα . 
Στρεψιάδης ὦ μιαρὲ καὶ πατραλοῖα καὶ τοιχωρύχε . 
Φειδιππίδης αὖθίς με ταὐτὰ ταῦτα καὶ πλείω λέγε . 
ἆρ’ οἶσθ’ ὅτι χαίρω πόλλ’ ἀκούων καὶ κακά ; 
Στρεψιάδης ὦ λακκόπρωκτε . 
Φειδιππίδης πάττε πολλοῖς τοῖς ῥόδοις . 
Στρεψιάδης τὸν πατέρα τύπτεις ; 
Φειδιππίδης κἀποφανῶ γε νὴ Δία ὡς ἐν δίκῃ σ’ ἔτυπτον . 
Στρεψιάδης ὦ μιαρώτατε , καὶ πῶς γένοιτ’ ἂν πατέρα τύπτειν ἐν δίκῃ ; 
Φειδιππίδης ἔγωγ’ ἀποδείξω καί σε νικήσω λέγων . 
Στρεψιάδης τουτὶ σὺ νικήσεις ; 
Φειδιππίδης πολύ γε καὶ ῥᾳδίως . 
ἑλοῦ δ’ ὁπότερον τοῖν λόγοιν βούλει λέγειν . 
Στρεψιάδης ποίοιν λόγοιν ; 
Φειδιππίδης τὸν κρείττον’ ἢ τὸν ἥττονα . 
Στρεψιάδης ἐδιδαξάμην μέντοι σε νὴ Δί’ ὦ μέλε τοῖσιν δικαίοις ἀντιλέγειν , εἰ ταῦτά γε μέλλεις ἀναπείσειν , ὡς δίκαιον καὶ καλὸν τὸν πατέρα τύπτεσθ’ ἐστὶν ὑπὸ τῶν υἱέων . 
Φειδιππίδης ἀλλ’ οἴομαι μέντοι σ’ ἀναπείσειν , ὥστε γε οὐδ’ αὐτὸς ἀκροασάμενος οὐδὲν ἀντερεῖς . 
Στρεψιάδης καὶ μὴν ὅ τι καὶ λέξεις ἀκοῦσαι βούλομαι . 
Χορός σὸν ἔργον ὦ πρεσβῦτα φροντίζειν ὅπῃ τὸν ἄνδρα κρατήσεις , ὡς οὗτος , εἰ μή τῳ ’πεποίθειν , οὐκ ἂν ἦν οὕτως ἀκόλαστος . 
ἀλλ’ ἔσθ’ ὅτῳ θρασύνεται · δῆλόν γε τἀνθρώπου 
’στὶ τὸ λῆμα . 
Χορός ἀλλ’ ἐξ ὅτου τὸ πρῶτον ἤρξαθ’ ἡ μάχη γενέσθαι , ἤδη λέγειν χρὴ πρὸς χορόν · πάντως δὲ τοῦτο δράσεις . 
Στρεψιάδης καὶ μὴν ὅθεν γε πρῶτον ἠρξάμεσθα λοιδορεῖσθαι ἐγὼ φράσω · ’πειδὴ γὰρ εἱστιώμεθ’ , ὥσπερ ἴστε , πρῶτον μὲν αὐτὸν τὴν λύραν λαβόντ’ ἐγὼ ’κέλευσα ᾆσαι Σιμωνίδου μέλος , τὸν Κριὸν ὡς ἐπέχθη . 
ὁ δ’ εὐθέως ἀρχαῖον εἶν’ ἔφασκε τὸ κιθαρίζειν ᾄδειν τε πίνονθ’ ὡσπερεὶ κάχρυς γυναῖκ’ ἀλοῦσαν . 
Φειδιππίδης οὐ γὰρ τότ’ εὐθὺς χρῆν σ’ ἄρα τύπτεσθαί τε καὶ πατεῖσθαι , ᾄδειν κελεύονθ’ ὡσπερεὶ τέττιγας ἑστιῶντα ; 
Στρεψιάδης τοιαῦτα μέντοι καὶ τότ’ ἔλεγεν ἔνδον οἷάπερ νῦν , καὶ τὸν Σιμωνίδην ἔφασκ’ εἶναι κακὸν ποιητήν . 
κἀγὼ μόλις μὲν ἀλλ’ ὅμως ἠνεσχόμην τὸ πρῶτον · 
ἔπειτα δ’ ἐκέλευσ’ αὐτὸν ἀλλὰ μυρρίνην λαβόντα τῶν Αἰσχύλου λέξαι τί μοι · κᾆθ’ οὗτος εὐθὺς εἶπεν · 
‘ἐγὼ γὰρ Αἰσχύλον νομίζω πρῶτον ἐν ποιηταῖς , ψόφου πλέων ἀξύστατον στόμφακα κρημνοποιόν ; ’ κἀνταῦθα πῶς οἴεσθέ μου τὴν καρδίαν ὀρεχθεῖν ; 
ὅμως δὲ τὸν θυμὸν δακὼν ἔφην , ‘σὺ δ’ ἀλλὰ τούτων λέξον τι τῶν νεωτέρων , ἅττ’ ἐστὶ τὰ σοφὰ ταῦτα.’ ὁ δ’ εὐθὺς ᾖσ’ Εὐριπίδου ῥῆσίν τιν’ , ὡς ἐκίνει ἀδελφὸς ὦλεξίκακε τὴν ὁμομητρίαν ἀδελφήν . 
κἀγὼ οὐκέτ’ ἐξηνεσχόμην , ἀλλ’ εὐθέως ἀράττω πολλοῖς κακοῖς καἰσχροῖσι · κᾆτ’ ἐντεῦθεν , οἷον εἰκός , ἔπος πρὸς ἔπος ἠρειδόμεσθ’ · εἶθ’ οὗτος ἐπαναπηδᾶ , κἄπειτ’ ἔφλα με κἀσπόδει κἄπνιγε κἀπέθλιβεν . 
Φειδιππίδης οὔκουν δικαίως , ὅστις οὐκ Εὐριπίδην ἐπαινεῖς σοφώτατον ; 
Στρεψιάδης σοφώτατόν γ’ ἐκεῖνον · ὦ — 
τί σ’ εἴπω ; 
ἀλλ’ αὖθις αὖ τυπτήσομαι . 
Φειδιππίδης νὴ τὸν Δί’ ἐν δίκῃ γ’ ἄν . 
Στρεψιάδης καὶ πῶς δικαίως ; 
ὅστις ὦ ’ναίσχυντέ σ’ ἐξέθρεψα , αἰσθανόμενός σου πάντα τραυλίζοντος , ὅ τι νοοίης . 
εἰ μέν γε βρῦν εἴποις , ἐγὼ γνοὺς ἂν πιεῖν ἐπέσχον · 
μαμμᾶν δ’ ἂν αἰτήσαντος ἧκόν σοι φέρων ἂν ἄρτον · 
κακκᾶν δ’ ἂν οὐκ ἔφθης φράσας , κἀγὼ λαβὼν θύραζε ἐξέφερον ἂν καὶ προὐσχόμην σε · σὺ δ’ ἐμὲ νῦν ἀπάγχων 
Στρεψιάδης βοῶντα καὶ κεκραγόθ’ ὅτι χεζητιῴην , οὐκ ἔτλης ἔξω ’ξενεγκεῖν ὦ μιαρὲ θύραζέ μ’ , ἀλλὰ πνιγόμενος αὐτοῦ ’ποίησα κακκᾶν . 
Χορός οἶμαί γε τῶν νεωτέρων τὰς καρδίας πηδᾶν ὅ τι λέξει . 
εἰ γὰρ τοιαῦτά γ’ οὗτος ἐξειργασμένος λαλῶν ἀναπείσει , τὸ δέρμα τῶν γεραιτέρων λάβοιμεν ἂν ἀλλ’ οὐδ’ ἐρεβίνθου . 
Χορός σὸν ἔργον ὦ καινῶν ἐπῶν κινητὰ καὶ μοχλευτὰ πειθώ τινα ζητεῖν , ὅπως δόξεις λέγειν δίκαια . 
Φειδιππίδης ὡς ἡδὺ καινοῖς πράγμασιν καὶ δεξιοῖς ὁμιλεῖν , καὶ τῶν καθεστώτων νόμων ὑπερφρονεῖν δύνασθαι . 
ἐγὼ γὰρ ὅτε μὲν ἱππικῇ τὸν νοῦν μόνῃ προσεῖχον , οὐδ’ ἂν τρί’ εἰπεῖν ῥήμαθ’ οἷός τ’ ἦν πρὶν ἐξαμαρτεῖν · 
νυνὶ δ’ ἐπειδή μ’ οὑτοσὶ τούτων ἔπαυσεν αὐτός , γνώμαις δὲ λεπταῖς καὶ λόγοις ξύνειμι καὶ μερίμναις , οἶμαι διδάξειν ὡς δίκαιον τὸν πατέρα κολάζειν . 
Στρεψιάδης ἵππευε τοίνυν νὴ Δί’ , ὡς ἔμοιγε κρεῖττόν ἐστιν ἵππων τρέφειν τέθριππον ἢ τυπτόμενον ἐπιτριβῆναι . 
Φειδιππίδης ἐκεῖσε δ’ ὅθεν ἀπέσχισάς με τοῦ λόγου μέτειμι , καὶ πρῶτ’ ἐρήσομαί σε τουτί · παῖδά μ’ ὄντ’ ἔτυπτες ; 
Στρεψιάδης ἔγωγέ σ’ εὐνοῶν τε καὶ κηδόμενος . 
Φειδιππίδης εἰπὲ δή μοι , οὐ κἀμέ σοι δίκαιόν ἐστιν εὐνοεῖν ὁμοίως τύπτειν τ’ , ἐπειδήπερ γε τοῦτ’ ἐστ’ εὐνοεῖν τὸ τύπτειν ; 
πῶς γὰρ τὸ μὲν σὸν σῶμα χρὴ πληγῶν ἀθῷον εἶναι , τοὐμὸν δὲ μή ; 
καὶ μὴν ἔφυν ἐλεύθερός γε κἀγώ . 
κλάουσι παῖδες , πατέρα δ’ οὐ κλάειν δοκεῖς ; 
.. . 
φήσεις νομίζεσθαι σὺ παιδὸς τοῦτο τοὔργον εἶναι · 
ἐγὼ δέ γ’ ἀντείποιμ’ ἂν ὡς δὶς παῖδες οἱ γέροντες · 
εἰκὸς δὲ μᾶλλον τοὺς γέροντας ἢ νέους τι κλάειν , ὅσῳπερ ἐξαμαρτάνειν ἧττον δίκαιον αὐτούς . 
Στρεψιάδης ἀλλ’ οὐδαμοῦ νομίζεται τὸν πατέρα τοῦτο πάσχειν . 
Φειδιππίδης οὔκουν ἀνὴρ ὁ τὸν νόμον θεὶς τοῦτον ἦν τὸ πρῶτον ὥσπερ σὺ κἀγώ , καὶ λέγων ἔπειθε τοὺς παλαιούς ; 
ἧττόν τι δῆτ’ ἔξεστι κἀμοὶ καινὸν αὖ τὸ λοιπὸν θεῖναι νόμον τοῖς υἱέσιν , τοὺς πατέρας ἀντιτύπτειν ; 
ὅσας δὲ πληγὰς εἴχομεν πρὶν τὸν νόμον τεθῆναι , ἀφίεμεν , καὶ δίδομεν αὐτοῖς προῖκα συγκεκόφθαι . 
σκέψαι δὲ τοὺς ἀλεκτρυόνας καὶ τἄλλα τὰ βοτὰ ταυτί , ὡς τοὺς πατέρας ἀμύνεται · καίτοι τί διαφέρουσιν ἡμῶν ἐκεῖνοι , πλήν γ’ ὅτι ψηφίσματ’ οὐ γράφουσιν ; 
Στρεψιάδης τί δῆτ’ , ἐπειδὴ τοὺς ἀλεκτρυόνας ἅπαντα μιμεῖ , οὐκ ἐσθίεις καὶ τὴν κόπρον κἀπὶ ξύλου καθεύδεις ; 
Φειδιππίδης οὐ ταὐτὸν ὦ τᾶν ἐστίν , οὐδ’ ἂν Σωκράτει δοκοίη . 
Στρεψιάδης πρὸς ταῦτα μὴ τύπτ’ · εἰ δὲ μή , σαυτόν ποτ’ αἰτιάσει . 
Φειδιππίδης καὶ πῶς ; 
Στρεψιάδης ἐπεὶ σὲ μὲν δίκαιός εἰμ’ ἐγὼ κολάζειν , σὺ δ’ , ἢν γένηταί σοι , τὸν υἱόν . 
Φειδιππίδης ἢν δὲ μὴ γένηται , μάτην ἐμοὶ κεκλαύσεται , σὺ δ’ ἐγχανὼν τεθνήξεις . 
Στρεψιάδης ἐμοὶ μὲν ὦνδρες ἥλικες δοκεῖ λέγειν δίκαια · 
κἄμοιγε συγχωρεῖν δοκεῖ τούτοισι τἀπιεικῆ . 
κλάειν γὰρ ἡμᾶς εἰκός ἐστ’ , ἢν μὴ δίκαια δρῶμεν . 
Φειδιππίδης σκέψαι δὲ χἀτέραν ἔτι γνώμην . 
Στρεψιάδης ἀπὸ γὰρ 
Φειδιππίδης καὶ μὴν ἴσως γ’ οὐκ ἀχθέσει παθὼν ἃ νῦν πέπονθας . 
Στρεψιάδης πῶς δή ; 
δίδαξον γὰρ τί μ’ ἐκ τούτων ἐπωφελήσεις . 
Φειδιππίδης τὴν μητέρ’ ὥσπερ καὶ σὲ τυπτήσω . 
Στρεψιάδης τί φῄς , τί φὴ|ς σύ ; 
τοῦθ’ ἕτερον αὖ μεῖζον κακόν . 
Φειδιππίδης τί δ’ ἢν ἔχων τὸν ἥττω 
Φειδιππίδης λόγον σε νικήσω λέγων τὴν μητέρ’ ὡς τύπτειν χρεών ; 
Στρεψιάδης τί δ’ ἄλλο γ’ ἢν ταυτὶ ποιῇς , οὐδέν σε κωλύσει σεαυτὸν ἐμβαλεῖν ἐς τὸ βάραθρον μετὰ Σωκράτους καὶ τὸν λόγον τὸν ἥττω . 
Στρεψιάδης ταυτὶ δῑ ὑμᾶς ὦ Νεθέλαι πέπονθ’ ἐγώ , ὑμῖν ἀναθεὶς ἅπαντα τἀμὰ πράγματα . 
Χορός αὐτὸς μὲν οὖν σαυτῷ σὺ τούτων αἴτιος , στρέψας σεαυτὸν ἐς πονηρὰ πράγματα . 
Στρεψιάδης τί δῆτα ταῦτ’ οὔ μοι τότ’ ἠγορεύετε , ἀλλ’ ἄνδρ’ ἄγροικον καὶ γέροντ’ ἐπῄρετε ; 
Χορός ἡμεῖς ποιοῦμεν ταῦθ’ ἑκάστοθ’ ὅταν τινὰ γνῶμεν πονηρῶν ὄντ’ ἐραστὴν πραγμάτων , ἕως ἂν αὐτὸν ἐμβάλωμεν ἐς κακόν , ὅπως ἂν εἰδῇ τοὺς θεοὺς δεδοικέναι . 
Στρεψιάδης ὤμοι πονηρά γ’ ὦ Νεφέλαι , δίκαια δέ . 
οὐ γάρ μ’ ἐχρῆν τὰ χρήμαθ’ ἁδανεισάμην ἀποστερεῖν . 
νῦν οὖν ὅπως ὦ φίλτατε τὸν Χαιρεφῶντα τὸν μιαρὸν καὶ Σωκράτη ἀπολεῖς μετ’ ἐμοῦ ’λθών , οἳ σὲ κἄμ’ ἐξηπάτων . 
Φειδιππίδης ἀλλ’ οὐκ ἂν ἀδικήσαιμι τοὺς διδασκάλους . 
Στρεψιάδης ναὶ ναὶ καταιδέσθητι πατρῷον Δία . 
Φειδιππίδης ἰδού γε Δία πατρῷον · ὡς ἀρχαῖος εἶ . 
Ζεὺς γάρ τις ἔστιν ; 
Στρεψιάδης ἔστιν . 
Φειδιππίδης οὐκ ἔστ’ , οὔκ , ἐπεὶ 
Δῖνος βασιλεύει τὸν Δί’ ἐξεληλακώς . 
Στρεψιάδης οὐκ ἐξελήλακ’ , ἀλλ’ ἐγὼ τοῦτ’ ᾠόμην διὰ τουτονὶ τὸν δῖνον . 
οἴμοι δείλαιος ὅτε καὶ σὲ χυτρεοῦν ὄντα θεὸν ἡγησάμην . 
Φειδιππίδης ἐνταῦθα σαυτῷ παραφρόνει καὶ φληνάφα . 
Στρεψιάδης οἴμοι παρανοίας · ὡς ἐμαινόμην ἄρα , ὅτ’ ἐξέβαλλον τοὺς θεοὺς διὰ Σωκράτη . 
ἀλλ’ ὦ φίλ’ Ἑρμῆ μηδαμῶς θύμαινέ μοι μηδέ μ’ ἐπιτρίψῃς , ἀλλὰ συγγνώμην ἔχε ἐμοῦ παρανοήσαντος ἀδολεσχίᾳ · 
καί μοι γενοῦ ξύμβουλος , εἴτ’ αὐτοὺς γραφὴν διωκάθω γραψάμενος εἴθ’ ὅ τι σοι δοκεῖ . 
ὀρθῶς παραινεῖς οὐκ ἐῶν δικορραφεῖν , ἀλλ’ ὡς τάχιστ’ ἐμπιμπράναι τὴν οἰκίαν τῶν ἀδολεσχῶν . 
δεῦρο δεῦρ’ ὦ Ξανθία , κλίμακα λαβὼν ἔξελθε καὶ σμινύην φέρων , κἄπειτ’ ἐπαναβὰς ἐπὶ τὸ φροντιστήριον τὸ τέγος κατάσκαπτ’ , εἰ φιλεῖς τὸν δεσπότην , ἕως ἂν αὐτοῖς ἐμβάλῃς τὴν οἰκίαν · 
ἐμοὶ δὲ δᾷδ’ ἐνεγκάτω τις ἡμμένην , κἀγώ τιν’ αὐτῶν τήμερον δοῦναι δίκην ἐμοὶ ποιήσω , κεἰ σφόδρ’ εἴσ’ ἀλαζόνες . 
Μαθητής Α ἰοὺ ἰού . 
Στρεψιάδης σὸν ἔργον ὦ δὰ|ς ἱέναι πολλὴν φλόγα . 
Μαθητής Α 
ἄνθρωπε , τί ποιεῖς ; 
Στρεψιάδης ὅ τι ποιῶ ; 
τί δ’ ἄλλο γ’ ἢ διαλεπτολογοῦμαι ταῖς δοκοῖς τῆς οἰκίας ; 
Μαθητής Β οἴμοι τίς ἡμῶν πυρπολεῖ τὴν οἰκίαν ; 
Στρεψιάδης ἐκεῖνος οὗπερ θοἰμάτιον εἰλήφατε . 
Μαθητής Γ ἀπολεῖς ἀπολεῖς . 
Στρεψιάδης τοῦτ’ αὐτὸ γὰρ καὶ βούλομαι , ἢν ἡ σμινύη μοι μὴ προδῷ τὰς ἐλπίδας , ἢ ’γὼ πρότερόν πως ἐκτραχηλισθῶ πεσών . 
Σωκράτης οὗτος τί ποιεῖς ἐτεὸν οὑπὶ τοῦ τέγους ; 
Στρεψιάδης ἀεροβατῶ καὶ περιφρονῶ τὸν ἥλιον . 
Σωκράτης οἴμοι τάλας δείλαιος ἀποπνιγήσομαι . 
Χαιρεφῶν ἐγὼ δὲ κακοδαίμων γε κατακαυθήσομαι . 
Στρεψιάδης τί γὰρ μαθόντες τοὺς θεοὺς ὑβρίζετε , καὶ τῆς σελήνης ἐσκοπεῖσθε τὴν ἕδραν ; 
Ερμῆς δίωκε βάλλε παῖε , πολλῶν οὕνεκα , μάλιστα δ’ εἰδὼς τοὺς θεοὺς ὡς ἠδίκουν . 
Χορός ἡγεῖσθ’ ἔξω · κεχόρευται γὰρ μετρίως τό γε τήμερον ἡμῖν .
