<html><body><text id="wikipedia_wo_wikipedia_org__1663.html" ns="0" revid="104347" sourceurl="https://wo.wikipedia.org/wiki/Senegaal" title="Senegaal" type="wikipedia">Senegaal
<p><hi rend="bold">Senegaal</hi> menn la ci <ref target="https://wo.wikipedia.org/wiki/Réew">réew</ref> yi ne ci <ref target="https://wo.wikipedia.org/wiki/Sowwu_Afrig">Sowwu Afrig</ref>, mu bokk nag ci <ref target="https://wo.wikipedia.org/wiki/Afrig_gu_bëj-saalumu_sahraa">Afrig gu bëj-saalumu saxraa</ref> (Afrique sub-saharienne), <ref target="https://wo.wikipedia.org/wiki/Mbàmbulaanug_Atlas">Mbàmbulaanug Atlas</ref> diw digam ci sowwu, taqaloo ak <ref target="https://wo.wikipedia.org/wiki/Gànnaar">Gànnaar</ref> ci bëj-gànnaar ak penku, <ref target="https://wo.wikipedia.org/wiki/Mali">Mali</ref> féete ko penku, <ref target="https://wo.wikipedia.org/wiki/Ginne">Ginne</ref> ak <ref target="https://wo.wikipedia.org/wiki/Ginne_Bisaawóo">Ginne Bisaawóo</ref> ci bëj-saalum, <ref target="https://wo.wikipedia.org/wiki/Gàmbi">Gàmbi</ref> moom sos ab daanaka-jiba (quasi-enclave) ci biir Senegaal, sutuxlu ba ci lu ëpp 300 jñ (km) ci biir suuf yi. Duni <ref target="https://wo.wikipedia.org/wiki/Bopp_bu_Nëtëx">Bopp bu Nëtëx</ref> bi (Cap-Vert) ñi ngi ci 560 jñ ci tefesi Senegaal yi. </p>
<p>Réew maa ngi duppe aw turam ci dex gi ko peeg ci penku ak bëj-gànnaar, te ab balluwaayam bawoo ca <ref target="https://wo.wikipedia.org/wiki/Fuuta_Jallon">Fuuta Jallon</ref> ca Ginne, di <ref target="https://wo.wikipedia.org/wiki/Dexug_Senegaal">Dexug Senegaal</ref>. <ref target="https://wo.wikipedia.org/wiki/Njuux_li">Njuux</ref>am lu gëwéel la te di lu fendi te yor ñaari jamono: jamonoy nawet  (jamonoy taw) ak ju noor (jamonoy fendi).</p>
<p>Ci jamonoy canc gi (la période coloniale), ay digg yu yaxantu yu bari, yu ay <ref target="https://wo.wikipedia.org/wiki/Imbraatóor_yu_canc">imbraatóor yu canc</ref> (empire coloniale) moomoon, daal di woon nañuy sampu ci tefes gi gépp. Dëkkub <ref target="https://wo.wikipedia.org/wiki/Saint-Louis_(Sénégal)">Ndar</ref> mujj na di péeyub <ref target="https://wo.wikipedia.org/wiki/Afrig_gu_Sowwu_gu_Faraas">Afrig gu Sowwu gu Faraas</ref>, mu mujj juge ci di leegi <ref target="https://wo.wikipedia.org/wiki/Ndakaaru">Ndakaaru</ref> ci <ref target="https://wo.wikipedia.org/wiki/1902">1902</ref>, moom Ndakaaru nag mujj na di péeyu Senegaal ca ba mu jotee ca ag tembam / jonnam ca 1960, nekk ci cat li gën a féete sowwu ci <ref target="https://wo.wikipedia.org/wiki/Afrig">kembaarug Afrig</ref></p>
<p>La dale 2012 ba fii mu ne <ref target="https://wo.wikipedia.org/wiki/Maki_Sàll">Maki Sàll</ref> mooy njiitul réew ma. Senegaal ak donte bokk na ci càmpéef yu bari yu àdduna si, teewul bokk na ci <ref target="https://wo.wikipedia.org/wiki/Bennoo_gu_Afrig">Bennoo gu Afrig</ref> (Union africaine) ak <ref target="https://wo.wikipedia.org/wiki/Mbooloom_diiwaan_yu_Sahel-sahraa">Mbooloom diiwaan yu Saxel-sahraa</ref> yi  (Communauté des États sahélo-sahariens)</p>
<p>Senegaal nag yaatoo na 196.190 jñ2.</p>
Gongikubaat
<p>Cosaanul turu Senegaal dañul di jeqi dàggasante ak werante. ca <ref target="https://wo.wikipedia.org/wiki/1850">1850</ref> labbe bii di <ref target="https://wo.wikipedia.org/wiki/David_Boilat">David Boilat</ref>, ca <hi rend="italic">mbindam ya mu doon def ci Senegaal</hi>,daa gisoon ne Senegaal mi ngi juge ci waxiinu <ref target="https://wo.wikipedia.org/wiki/Wolof_(làkk)">wolof</ref> wii di <hi rend="italic">suñu gaal</hi>. Bii nag mooy gis-gis bi gën a siiw, te xibaarukaay yi (les médias) gën koo ame. te moone lu ñu nangoodi la te sikk ko la ko dale ca <ref target="https://wo.wikipedia.org/wiki/Ati_1960">ati 1960</ref>, ay gongikubaat yu bari nag joxe nañu leen, ci misaal biy taf <ref target="https://wo.wikipedia.org/wiki/Cosaanul_tur_wi">cosaanul tur wi</ref> ci ag giir gu <ref target="https://wo.wikipedia.org/wiki/Berber">berber</ref> gu <ref target="https://wo.wikipedia.org/wiki/Sahara">Sahara</ref>, mooy  giirug <ref target="https://wo.wikipedia.org/wiki/Zenaga">Zenaga</ref> walla Sinhaaj, naan: Turu Senegaal mi ngi bawoo ci tudd gu waa <ref target="https://wo.wikipedia.org/wiki/Portigaal">Portigaal</ref> yi doon tudd turu giir googu. Waaye werante wi dañul di tàng ci loolu ba tay.</p>
Njëkk-taariix
 Ngir Xóotal, yëral bii jukki ci <ref target="https://wo.wikipedia.org/wiki/Taariixu_Senegaal">Taariixu Senegaal</ref>.
<figure><caption>Xeer yu mag yi(Mégalithes) di ay jeexit yu <ref target="https://wo.wikipedia.org/wiki/Séeréer">Séeréer</ref> yu <ref target="https://wo.wikipedia.org/wiki/Ñooro">Ñooro</ref></caption></figure>
<p>Lu ci ëpp <ref target="https://wo.wikipedia.org/wiki/Njëkk-taariix_ci_Senegaal">Njëkk-taariix ci Senegaal</ref> day tudd - ba laa tudd lenn - <hi rend="bold">gëwéeli xeer yu mag yi</hi> (walla les cercles mégalithiques) yu Senegàmbi yi, walla <hi rend="bold">jóori xor yu ñu sàkk yi</hi> (les amas coquilliers artificiels), yu ci mel ne ya nekk ca dunub Faajut.</p>
<p>Jàpp nañu ne Senegaal dëkkees na ko ci njëkk-taariix lu jiitu lool juddug <ref target="https://wo.wikipedia.org/wiki/Isaa">Isaa</ref>. Ay doj yu ñu yatt yu <ref target="https://wo.wikipedia.org/wiki/Jamonoy_doj_wu_ñu_yatt">Jamonoy doj wu ñu yatt</ref> ju njëkk ja(Le Paléolithique inférieur ), wuññees na leen ci daanaka-dun bu <ref target="https://wo.wikipedia.org/wiki/Bopp_bu_Wert">Bopp bu Wert</ref> bi (Cap-Vert) ak yeneen yëf yu gongikoo ci doj, ñu jekkal leen, dees leen di fekk ci diiwaanub Tëngéej ak ci pegi dexi Senegaal gu penku gi. </p>
<p>Ci <ref target="https://wo.wikipedia.org/wiki/Jamonoy_doj_wu_ñu_xacc">jamonoy doj wu ñu xacc</ref> (néolithique), jumtukaay yi tàmbali nañoo soppiku ak a wuute, bu ko defee <hi rend="bold">suuf su ñu togg</hi> (walla céramique) daal di feeñ. Gasi gëstu ya ñu doon def ca diiwaani tefes ya feñal nañu ay desiiti waañ yuy seere ak a firndeel askan wu mag wu ay nappkat aki yaxantukat wa fa nekkoon (marigot bu Xant ca delta, sottikukaayu dexug <ref target="https://wo.wikipedia.org/wiki/Saalum">Saalum</ref>). </p>
<p>Ndefarug mbell (walla gu weñ (metallurgie)) jëm na kanam ci <ref target="https://wo.wikipedia.org/wiki/Jamonoy_mbell_yi">jamonoy mbell yi</ref> (protohistorique) (junni bu ngëkk bi njëkk  <ref target="https://wo.wikipedia.org/wiki/Isaa">Isaa</ref>), fi ñuy gis ay bàmmeel ci bindu ay <ref target="https://wo.wikipedia.org/wiki/Mbaanaar">mbaanaar</ref> (tumulus). Ci digg réew mi, fa tollook  <ref target="https://wo.wikipedia.org/wiki/Gàmbi">Gàmbi</ref> gu tay gii, dees na fa fekk mbooloom gëwéeli xeer yu mag (cercles de mégalithes) ci aw dog wu tollu ci 100 jñ ci kaw 250|jñ.</p>
Nguur yu njëkk ya
<figure><caption><ref target="https://wo.wikipedia.org/wiki/Ndeté_Yalla">Ndeté Yalla</ref>, lingeerub <ref target="https://wo.wikipedia.org/wiki/Waalo">Waalo</ref></caption></figure>
<p>Dëkksi gi dafa doon gën di dolliku ndànk-ndànk tey gën di dëgër ngir àgg ci sos ay nguur yu njëkk yu sosu ci VIIeelu xarnu, nguur gu <ref target="https://wo.wikipedia.org/wiki/Tekruur">Tekruur</ref>, gu <ref target="https://wo.wikipedia.org/wiki/Namandiru">Namandiru</ref>, gu <ref target="https://wo.wikipedia.org/wiki/Jolof">Jolof</ref>, ak ay mbokkoo yu sori ak <ref target="https://wo.wikipedia.org/wiki/Iimbraatóor_gu_Gana">Iimbraatóor gu Gana</ref>, ci suufus <ref target="https://wo.wikipedia.org/wiki/Mali">Mali</ref> gu tay gi. Ci nguur yu wuute yooyu, gi ci ëppoon doole ci XIVeelu xarnu moo doonoon imbraatóor gu Jolof, gi boole woon <ref target="https://wo.wikipedia.org/wiki/Royaume_de_Cayor">Kajoor</ref>, <ref target="https://wo.wikipedia.org/wiki/Bawol">Bawol</ref>, nguuri <ref target="https://wo.wikipedia.org/wiki/Séeréer">séeréer</ref> yu <ref target="https://wo.wikipedia.org/wiki/Royaume_du_Sine">Siin</ref> ak yu <ref target="https://wo.wikipedia.org/wiki/Royaume_du_Saloum">Saalum</ref>, <ref target="https://wo.wikipedia.org/wiki/Waalo">Waalo</ref>, <ref target="https://wo.wikipedia.org/wiki/Fuuta-Tooro">Fuuta-Tooro</ref> ak <ref target="https://wo.wikipedia.org/wiki/Bambug">Bambug</ref>. Ci bëj-saalum, nguurug <ref target="https://wo.wikipedia.org/wiki/Kaabu">Kaabu</ref>, teg ci gu <ref target="https://wo.wikipedia.org/wiki/Fulaadu">Fulaadu</ref>. </p>
<p><ref target="https://wo.wikipedia.org/wiki/Jolof">Jolof</ref> nekkoon na imbraatóor gu <ref target="https://wo.wikipedia.org/wiki/Njaajaan_Njaay">Njaajaan Njaay</ref> sosoon, ki njëkk a nekk Buurba (buur) ca Jolof. Faleesoon na ko njiit ca loolu doon mujj di <ref target="https://wo.wikipedia.org/wiki/Nguurug_Waalo">nguurug Waalo</ref>, ca bëj-gànnaar-penku gu Senegaalug tay gii, ca diiwaanu dex gi. Dajale woon na mbooleem askani giirug <ref target="https://wo.wikipedia.org/wiki/Wolof_(peuple)">wolof</ref> ngir taxawal imbraatóor gii ci XIIIeelu xarnu . Ibraatóor gi saayoon na te naaxsaay ci <ref target="https://wo.wikipedia.org/wiki/1549">1549</ref>, ànd ak deeg imbraatóor ba mujjoon ca <ref target="https://wo.wikipedia.org/wiki/Jolof">Jolof</ref>, Lele Fuli Fak, ki ko rayoon di Amari Ngóone Sabel Faal, ki nekkoon ca jooja jamono kilifag diiwaanu <ref target="https://wo.wikipedia.org/wiki/Kajoor">Kajoor</ref>. </p>
<p>Jolof des na di aw dog (vassal) ñeel <ref target="https://wo.wikipedia.org/wiki/Imbraatóor_gu_Mali">imbraatóor gu Mali</ref> ci diir bu tollu ci xarnu. Ba loola amee, yeneen nguur yi, ñoom itam gu ci nekk, tàmbalee jël ag tembam ba mujj wàññi imbraatóor gu Jolof gu mag googu ba àggal ko ci tolluwaayu genn nguur gu yam ca digg réew mi. Ci ñaareelu xaaj bu XIXeelu xarnu, sancaani Faraas yi (les colons francais) tàmbali woon nañoo nangu ndànk-ndànk mbooleem nguur yu Senegaal yii. Jolof moo nekkoon nguur gi ñu mujj a nangu ak Buurab Jolofam bu mujj ba <ref target="https://wo.wikipedia.org/wiki/Alburi_Njaay">Alburi Njaay</ref>, ci ron deflu gu <ref target="https://wo.wikipedia.org/wiki/Luwis_Federb">Luwis Federb</ref>.</p>
<p><ref target="https://wo.wikipedia.org/wiki/Lislaam">Lislaam</ref> a ngi njëkk a tàbbi ci Senegaal ci diggante VIIIeelu xarnu ak IXeelu xarnu, ña ko fa dugal di ay yaxantukat yu araab-yu-berber. Dañu doon tas diine jii ci jàmm, ñu njëkk koo jox <ref target="https://wo.wikipedia.org/wiki/Jula">Jula</ref> yi tuubloo ci ginaaw bi <ref target="https://wo.wikipedia.org/wiki/Tukkloor">Tukkloor</ref> yi ak <ref target="https://wo.wikipedia.org/wiki/Soninkés">Saraxule</ref> yi, ñoom itam ñu tas ko ci Senegaal gi gépp. Bi ñu demee ba ci kanam ca XIeelu xarnu , la <ref target="https://wo.wikipedia.org/wiki/Muraabituun">Muraabituun</ref>, jug, Tukkloor yi jàpple leen, ñuy jéem a tuubloo mboolooy jaamukati xërëm yi jaare ko ci <ref target="https://wo.wikipedia.org/wiki/Jiyaar">Jiyaar</ref>. Loolu benn la ci sabab yi tax Séeréer si gàddaayoon dem <ref target="https://wo.wikipedia.org/wiki/Siin-Saalum">Siin-Saalum</ref>, Wolof yi, <ref target="https://wo.wikipedia.org/wiki/Pël">Pël</ref> yi ak <ref target="https://wo.wikipedia.org/wiki/Mandinke">Mandinke</ref> yi, te ñoom ñepp ña nga jalu woon ca <ref target="https://wo.wikipedia.org/wiki/Tekruur">Tekruur</ref>. Lislaam teel na tas ca imbraatóorug Jolof. Waaye ca XIXeelu xarnu la nangu ca dëgg-dëgg mbooleem askan yi, ci anam gu jàmmu, loolu nag deesi sante ko Sëriñ si, ku mel ne  <ref target="https://wo.wikipedia.org/wiki/Seex_Ahmadu_Bamba">Seex Ahmadu Bamba</ref>, mi sos yoonu  <ref target="https://wo.wikipedia.org/wiki/Murit">murit</ref>, <ref target="https://wo.wikipedia.org/wiki/Alaaji_Maalik_Sy">Alaaji Maalik Sy</ref> kenn ci kilifay <ref target="https://wo.wikipedia.org/wiki/Tiijaaniya">Tiijaaniya</ref> walla <ref target="https://wo.wikipedia.org/wiki/Seydina_Limaamu_Laay">Seydina Limaamu Laay</ref>, ki sos <ref target="https://wo.wikipedia.org/wiki/Laayéen">laayéen</ref> gi, ñi yéemoon nit ñi ci seenug mbaax ak ragal Yàlla ak séeni karaama( xar-baax). Moom Lislaam tam nekkoon ab ker-keraan (moyen) ngir boole nit ñi te di leen aar ci jalgati yi ñu miinoon ci nguur yi (<ref target="https://wo.wikipedia.org/wiki/Jiyaar">jiyaar</ref> yu toftaloo, canc gu ñu teg ci doole, jalgatiy <ref target="https://wo.wikipedia.org/wiki/Ceddo">Ceddo</ref> yi).</p>
<p>XIXeelu xarnu ñi ngi ko gën a xame ci daanug nguur yi, jàllsig sancaan yu Tugal yi ( colons européens ) ak jàmmaarloo gi lànk canc gi, ñi ko jëmmal di ay nit ñu mel ne <ref target="https://wo.wikipedia.org/wiki/Lat_Joor">Lat Joor</ref>, <ref target="https://wo.wikipedia.org/wiki/Alaaji_Omar_Taal">Alaaji Omar Taal</ref>, <ref target="https://wo.wikipedia.org/wiki/Mamadu_Lamin_Darame">Mamadu Lamin Darame</ref>, <ref target="https://wo.wikipedia.org/wiki/Alburi_Njaay">Alburi Njaay</ref> walla <ref target="https://wo.wikipedia.org/wiki/Màbba_Jaxu_Ba">Màbba Jaxu Ba</ref>. Diiney <ref target="https://wo.wikipedia.org/wiki/Katolig">katolig</ref> (walla nasaraan, ndax katolig bànqaas la ci nasaraan) daal di tasu, ñi ko def di ay nasaraanalkat yu Tugal la ko dale ca XIXeelu xarnu, rawati na ca Siin ak <ref target="https://wo.wikipedia.org/wiki/Kaasamaas">kaasamaas</ref>.</p>
Taariix
<p><ref target="https://wo.wikipedia.org/wiki/Lislaam">Lislaam</ref> tàbbi na Senegaal ci fukk ak benneelu xarnu,ànd ak giirug Sinhaaj gu <ref target="https://wo.wikipedia.org/wiki/Amaasix">Amaasix</ref> gi. Turu Senegaal waxees na ne mi ngi bawoo ci tudd gu waa <ref target="https://wo.wikipedia.org/wiki/Portigaal">Portigaal</ref> yi doon tudd turu giir googu. Askani Senegaal yi sos nañu ay nguur aki nguur-nguuraan, yi ci ëppoon solo di Imbraatóor gu <ref target="https://wo.wikipedia.org/wiki/Wolof">wolof</ref> ca diiwaani <ref target="https://wo.wikipedia.org/wiki/Waalo">Waalo</ref>, <ref target="https://wo.wikipedia.org/wiki/Kajoor">Kajoor</ref> ak <ref target="https://wo.wikipedia.org/wiki/Bawol">Bawol</ref>, ci fukk ak ñeenteelu xarnu g.j, ak nguuruñg <ref target="https://wo.wikipedia.org/wiki/Tukklóor">Tukklóor</ref> ak gu <ref target="https://wo.wikipedia.org/wiki/Deñaanke">Deñaanke</ref> gu <ref target="https://wo.wikipedia.org/wiki/Pulaar">Pulaar</ref> gi ca penku bëj-gànnaar ga. Ay dooley <ref target="https://wo.wikipedia.org/wiki/Tugal">Tugal</ref> teg nañu loxo ay wàll ci ay tefesam, ci fukk ak juroomeelu xarnu g.j, ginnaaw bi Faraas daal di teg loxo réew mi mépp, ginnaaw ay xare yu limu. Ci atum 1902 la <ref target="https://wo.wikipedia.org/wiki/Ndakaaru">Ndakaaru</ref> nekke <ref target="https://wo.wikipedia.org/wiki/Péey">péeyub</ref> <ref target="https://wo.wikipedia.org/wiki/Afrig">Afrig</ref> gu <ref target="https://wo.wikipedia.org/wiki/Sowwu">sowwu</ref> gu <ref target="https://wo.wikipedia.org/wiki/Faraas">Faraas</ref> gépp.</p>
<p>Seŋoor walla <ref target="https://wo.wikipedia.org/wiki/Léopold_Sédar_Senghor">Léopold Sédar Senghor</ref>(1906-2001)(1960-1980) mooy ki njëkk a nekk njiitul Senegaal, yoroon dàkkantalu njiit liy woykat (walla taalifkat)
Ci samwie 1959, la Senegaal bennoo ak li ñu daa wax Sudaan gu Faraas gi, ci ron turu <ref target="https://wo.wikipedia.org/wiki/Lëngoo_gu_Mali">Lëngoo gu Mali</ref> (fédération de Malie). Lëngoo gu Mali googu tembe na ci Faraas ci 20 suwe 1960. Waaye ginnaaw ay jafe-jafe yu politig, Lëngoo googu mujj na di ñaari réew ci 20 ut 1960: Senegaal ak Mali. Jibaleesoon na ag lëngoo ci diggante Senegaal ak Gambi ci turu Senegambiya atum 1982. Waaye ci jëf feeñul, bu ko defee ñaari nguur yi tàggalikoo atum 1989. Am na ab jë bu ngànnaayu (front armé) bu nekk ci bëj-saalumu réew mi, ca Kaasamaas bu bëgg tembteg diiwaan ba, leeg-leeg mu xareek nguur gi, la ko dale ca atum 1982.
_</p>
Canc gi
<figure><caption>Feccum  <ref target="https://wo.wikipedia.org/wiki/Gurmet">gurmet</ref> yi (signares) <ref target="https://wo.wikipedia.org/wiki/Saint-Louis_(Sénégal)">Ndar</ref> (sotti gue <ref target="https://wo.wikipedia.org/wiki/1890">1890</ref>)</caption></figure>
<p>Sancaan yi (les colonisateurs) seen teg loxo gu canc gi (conquête coloniale) mi ngi door bi <ref target="https://wo.wikipedia.org/wiki/Grandes_découvertes">wuññig suuf</ref> yii amee ci <ref target="https://wo.wikipedia.org/wiki/1442">1442</ref> ci loxol moolub Veneto (ab diiwaan ca Itaali) bii di <ref target="https://wo.wikipedia.org/wiki/Alvise_Cadamosto">Cadamosto</ref>, bi mu defalee ay wuññi ñeel Portigaal. Ca jooja jamono la waa portigaal daal di sóobu - ci lu gaaw - ci <ref target="https://wo.wikipedia.org/wiki/Njàppum_jaam">Njàppum jaam</ref> (walla jaayug nit ñu ñuul ñi), waaye doon nañu war a janook gëpplante (la concurrence) gi bawoo woon ci jaaykati ñu ñuul ñi te bawoo woon Britaani (négriers britanniques), Faraas ak Olaand ca <ref target="https://wo.wikipedia.org/wiki/Yaxantug_ñatti-koñ">Yaxantug ñatti-koñ</ref> ya (Commerce triangulaire).</p>
<p>Waa Olaand yi sos nañu ab diggub yaxantu ca dunub Gore, <ref target="https://wo.wikipedia.org/wiki/Faraas">Faraas</ref> taxawal ca <ref target="https://wo.wikipedia.org/wiki/1659">1659</ref> digg bii di bu <ref target="https://wo.wikipedia.org/wiki/Saint-Louis_(Sénégal)">Ndar</ref> nga xam ne moo mujj di péeyub Senegaal bu njëkk bi. Ci <ref target="https://wo.wikipedia.org/wiki/1677">1677</ref> waa Faraas ñi ñëw nangu <ref target="https://wo.wikipedia.org/wiki/Dunu_Gore">dunu Gore</ref> (benn ci digg yu mag yi ñu daa jaaye <ref target="https://wo.wikipedia.org/wiki/Jaam">jaam</ref> yi ak <ref target="https://wo.wikipedia.org/wiki/Saint-Louis_(Sénégal)">Ndar</ref> ak tata ju <ref target="https://wo.wikipedia.org/wiki/Dunu_James">dunu James</ref> ca <ref target="https://wo.wikipedia.org/wiki/Gàmbi">Gàmbi</ref>).</p>
<figure><caption>Benn <ref target="https://wo.wikipedia.org/wiki/Tirailleurs_sénégalais">sànnikat</ref> ak njabootam cig jaar ca<ref target="https://wo.wikipedia.org/wiki/Maarsaay">Maarsaay</ref> atum <ref target="https://wo.wikipedia.org/wiki/1913">1913</ref></caption></figure>
<p>Nosteg canc daal di nay taxaw ci dikkug <ref target="https://wo.wikipedia.org/wiki/Louis_Léon_César_Faidherbe">Federb</ref>, Kaŋub Senegaal (le gouverneur du Sénégal) la ko dale ca <ref target="https://wo.wikipedia.org/wiki/1854">1854</ref> ba <ref target="https://wo.wikipedia.org/wiki/1861">1861</ref> ak <ref target="https://wo.wikipedia.org/wiki/1863">1863</ref> ba <ref target="https://wo.wikipedia.org/wiki/1865">1865</ref>, mooy ki samp dàtti  <ref target="https://wo.wikipedia.org/wiki/Afrig_gu_Sowwu_gu_Faraas_gi">Afrig gu Sowwu gu Faraas gi</ref> (ASF)(AOF). Ci wormaal gi mu defoon aada ya fa cosaanoo ( du dëgg, wormaalu ko fenn) la  tàllale jeexiital (l'influence)gu Faraas ba mu weesu Senegaal, mu liggéey ci lu jëmale kanam koom-koomu barab bi (ci njariñul Faraas rekk nag lol réew mi yitteelu leen woon ci lenn), daal di sos <ref target="https://wo.wikipedia.org/wiki/Port_autonome_de_Dakar">waaxub Ndakaaru</ref>.</p>
<p>Ginnaaw Ndar, <ref target="https://wo.wikipedia.org/wiki/Ndakaaru">Ndakaaru</ref> mujj na ci <ref target="https://wo.wikipedia.org/wiki/1902">1902</ref> di péeyu <ref target="https://wo.wikipedia.org/wiki/Afrig_gu_Sowwu_gu_Faraas">Afrig gu Sowwu gu Faraas</ref> gi, benn ci <ref target="https://wo.wikipedia.org/wiki/Empire_colonial_français">sancu</ref> yu Faraas yi .</p>
<p>Ci samwie <ref target="https://wo.wikipedia.org/wiki/1959">1959</ref>, <ref target="https://wo.wikipedia.org/wiki/Sudaan_gu_Faraas">Sudaan gu Faraas</ref> gi (<ref target="https://wo.wikipedia.org/wiki/Mali">Mali</ref> gu tay gi) ak Senegaal seey nañu ci <ref target="https://wo.wikipedia.org/wiki/Lëngoo_gu_Mali">Lëngoo gu Mali</ref>, gi nga xam ne mujj na temb ci 20 suwe 1960. Temb gii mi ngi juddoo ci tuxalug ay nguur ( transferts de pouvoirs ) yu amoon ca dëppoo ga ñu xaatimoon ca Faraas ca 4 awril 1960.</p>
Politig
<p>Senegaal nguurug demokaraasi la gu limuy làng (gu bariy parti), njiitul pénc mi (président de la république)dees na ko tànn ngir diirub juroomi at (leegi soppees na ponku sartu réew bi aju ci diirub ngiitug réew mi, yobbóoti ko ci juroom ñaari at, ginnaaw bi ñu ko soppee jële ko ci juroom ñaar, yobbu woon ko ci juroom), moom njiit li nag mooy tànn njiitul jëwrin yi. Barlamaab Senegaal ñi ngi koy wooye Péncum ndawi réew mi mbaa ( jataayub xeet wi), am na nag 120 cér yu ñiy tànn ci ay tànnéef (élections) yu dul yu  njiitul réew mi(tànnéef yu yoonal yi: élections législatives) ngir diirub juroomi at</p>
<figure><caption>A. Wàdd, kenn ci njiiti Senegaal</caption></figure>
<p>Mii menn la ci réew yi gën a am demokaraasi te gën a dal ci Afrig, ndaxte genn <ref target="https://wo.wikipedia.org/wiki/Daaneel_nguur">daaneel nguur</ref> (coups d'État) masu fee am,  «Senegaal niki roytéef»<ref target="https://wo.wikipedia.org/wiki/Xët_wu_njëkk#cite_note-1">[1]</ref> yagg nañu koo joxe, wone ko ngir ñu roy ci, ba tee ay yi di fi am ak doonte <ref target="https://wo.wikipedia.org/wiki/Amnesty_International">Amnesty International</ref> mi ngi ñaawlu yenn jàpp yi yor mbubum politig<ref target="https://wo.wikipedia.org/wiki/Xët_wu_njëkk#cite_note-2">[2]</ref><ref target="https://wo.wikipedia.org/wiki/Royuwaay:,">Royuwaay:,</ref><ref target="https://wo.wikipedia.org/wiki/Xët_wu_njëkk#cite_note-3">[3]</ref>.</p>
<p>Senegaal am Pénc la mu demokaraasi (une république démocratique) (lu sakkan ci ay làngi politig a nga fa). Noste ga fa nekk gu njiitug réew la, ndax ba mu amee ag tembam Senegaal daa daal di jël Faraas niki roytéef, roy ca politigam ba ca 1958, niki yeneen réewi Afrig yi bokkoon ci ASF(Afrig gu Sowwu gu Faraas).<ref target="https://wo.wikipedia.org/wiki/Sartu_réew_bu_Senegaal">Sartu réew bu Senegaal</ref> mi ngi taariixoo ci 1959, xoolaat nañu ko ci 1960 ki ko def di <ref target="https://wo.wikipedia.org/wiki/Léopold_Sédar_Senghor">Léopold Sédar Senghor</ref> ginnaaw genn laaju (référendum). ay xoolaat (révisions) yu bari topp nañu ci, ñooy gu 1963 moo fi saxal nosteg njiitu réew (ci jamono jooju: dindi njiitul jëwriñ) teg ci gu 2001 gi yobbu àppub njiit gi jële ko ci 7 at, yobbu ko 5 at (jataayub mag ñi(le sénat) jëlees na ko fi, ginaaw bi ñu delloosi ko ci 2007).</p>
<p>Njiitul Pénc mi( Le Président de la République) (xoolal <ref target="https://wo.wikipedia.org/wiki/Limub_njiiti_Senegaal_yil">limub njiiti Senegaal yil</ref>) mooy kilifag nguur gi, moom nag ñi ngi koy tànn, mu ame ci <ref target="https://wo.wikipedia.org/wiki/Pal_gu_mbooloo_mi">pal gu mbooloo mi</ref> (suffrage universel) ci anam gu jonjoo de (manière directe) ci diir bu tollu ci juroom ñaari at, manees koo yeesalaat benn yoon. Mooy fal njiitul jëwrin yi (xoolal limub <ref target="https://wo.wikipedia.org/wiki/Njiiti_jëwrin_yu_Senegaal">njiiti jëwrin yu Senegaal</ref>) moom itam (njiitul jëwrin yi) mooy tànn jëwrin yi, ba noppi sàkku ci njiitul réew mi mu tabb leen.</p>
<p>Ki njëkk a nekk njiitul Senegaal mooy <ref target="https://wo.wikipedia.org/wiki/Léopold_Sédar_Senghor">Léopold Sédar Senghor</ref>,mu nekkoon njiit lu ubbeeku te dib taalifkat bu siiwoon . Ci <ref target="https://wo.wikipedia.org/wiki/1981">1981</ref> la ko njiitul jëwrinan lii di <ref target="https://wo.wikipedia.org/wiki/Abdu_Juuf">Abdu Juuf</ref> wuutu, waaye ci <ref target="https://wo.wikipedia.org/wiki/2000">2000</ref> la <ref target="https://wo.wikipedia.org/wiki/Làngug_demokaraasi_gu_Senegaal">Làngug demokaraasi gu Senegaal</ref> gi am ndam ci njiitug <ref target="https://wo.wikipedia.org/wiki/Abdulaay_Wàdd">Abdulaay Wàdd</ref>, ñu falati ko ci <ref target="https://wo.wikipedia.org/wiki/2007">2007</ref>. Njiitul góornamaa bi fi nekk fii mu ne mooy <ref target="https://wo.wikipedia.org/wiki/Seex_Ajiibu_Sumaare">Seex Ajiibu Sumaare</ref>.</p>
<figure><caption>Péncum ndawi réew mi</caption></figure>
<p><ref target="https://wo.wikipedia.org/wiki/Parlamaa_bu_Senegaal">Parlamaa bu Senegaal</ref> yor na ñaari néeg: Péncum ndawi réew mi ak jataayub mag ñi.</p>
<p>Bi ñu ko taxawalee ci 20 ut 1960,<ref target="https://wo.wikipedia.org/wiki/Assemblée_nationale_du_Sénégal">Péncum ndayi réew mi</ref> mi ngi yor 150 ndawi réew, yu ñu fal ci pal gu mbooloo mi ci anam gu jonjoo (au suffrage universel direct) ngir diir bu tollu ci 5 at. Tànnéef gi gu ëppte la (Le scrutin est majoritaire) ci genn wër, ci tund  yiy xëccoo 90 ndawi réew, di it gu kem (proportionnel) di ab lim bu tas ci réew mi ñu koy xëccoo mu tollu ci 60 ndawi réew. Péncum ndaw yi <ref target="https://wo.wikipedia.org/wiki/Macky_Sall">Macky Sall</ref> moo ko jiite, mi nekkoon <ref target="https://wo.wikipedia.org/wiki/Premiers_ministres_du_Sénégal">Njiitul jëwrin yi</ref>, waaye fii mu nekk, aw yoon jug na wu Saada Njaay indi ngir ñu jële ko fi, wàññi ab àppam ba du weesu menn at ngir man ko fee jële, wii yoon nag, jot naa jàll, waaye njiitul réew mi dëggalagu ko. <ref target="https://wo.wikipedia.org/wiki/Tànnéef_yu_yoonal_yu_Senegaal_yu_2007">Tànnéef yu yoonal yu Senegaal yu 2007</ref> jàll nañu ci ndam lu yaatu lu  àndandoo gu njiit gi (coalition présidentielle), waaye lu jege ñaari ñatteel (deux-tiers) ci falkat yi demuñu woon ca mbañ-gàcca ya, li ko waral di ndigalul <ref target="https://wo.wikipedia.org/wiki/Dogoo">dogoo</ref>(boycott) lu bawoo ci làngi kujje gi.</p>
<p><ref target="https://wo.wikipedia.org/wiki/Parlamaa_bu_Senegaal">Parlamaa bu Senegaal</ref> boroom <ref target="https://wo.wikipedia.org/wiki/Monocamérisme">benn-néeg</ref> (monocaméral) la woon, ci diirub jenn jamono: <ref target="https://wo.wikipedia.org/wiki/Sénat_du_Sénégal">Jataayub mag ñi</ref>, muy lu ñu dindi ci 2001 ci ginnaaw genn <ref target="https://wo.wikipedia.org/wiki/Référendum_de_2001_au_Sénégal">laaju gu sartu réew</ref> (référendum constitutionnel), delloosi nañu ko ca mee 2007. Mag ñi (Les sénateurs) nag dinañu tollu ci limub 100. 35 ya ca ñoom dañu leen a fal ci anam gu jonjoodi (au suffrage indirect) ci <ref target="https://wo.wikipedia.org/wiki/Tund">tund</ref> yi, yeneen 65 yi njiitul réew mi di leen tabb. <ref target="https://wo.wikipedia.org/wiki/Paap_Jóob">Paap Jóob</ref>, kilifag Ndakaaru moo ko jiite .</p>
<p>Am na yoon (loi) wu ñu def ci diggadil gi(La loi sur la décentralisation), nekk na it di lu ñuy doxal la ko dale ca samwie <ref target="https://wo.wikipedia.org/wiki/1997">1997</ref>, , yoon woowu jox na ay ay doole yu am solo ñeel jataayi diiwaan yi (assemblées régionales). </p>
<p>

Ci <ref target="https://wo.wikipedia.org/wiki/1992">1992</ref> la Àttewaay bu Kawe (la cour suprême) bu Senegaal bi nekk di lu ñu dindi, ñu wottee ko cér (organes) yu jagoo loolu: <ref target="https://wo.wikipedia.org/wiki/Cour_de_cassation_(Sénégal)">Àttewaay bu firi</ref> bi(Cour de cassation), <ref target="https://wo.wikipedia.org/wiki/Conseil_d'État_(Sénégal)">Jataayub nguur</ref> gi (Conseil d'État) ak <ref target="https://wo.wikipedia.org/wiki/Conseil_constitutionnel_(Sénégal)">Jataayub Sartu réew</ref> mi (Conseil constitutionnel), yooyu cér di yu niru lool séeni moroom ya nekk <ref target="https://wo.wikipedia.org/wiki/Faraas">Faraas</ref>. Seeni àttekat Njiitul réew mee leen di tabb. Yooyu ñooy bànqaasi yoon yi gën a kawe ci réew mi (les plus hautes instances judiciaires du pays).</p>
<p>Dalub Àttewaay bu firi bi ëmb na lenn njiit lu njëkk, ak ñatti njiit yu néeg (trois Présidents de chambre) ak gën jaa néew juroon ñeenti xelalkat (9 Conseillers). Ca toppewaay ba le (Parquet), mi ngi ame ci ab Toppekat bu Matale (un Procureur général) , ci benn layalkat bu njëkk bu matale (un Premier Avocat général), ci gën jaa néew ñaari layalkat yu matale (deux Avocats généraux) ak  gën jaa bari juroom benni déglukat (six Auditeurs) yu koy liggéeyal. Am na ñatti néeg, yoy bu ci nekk mi ngi ame ci lenn Njiit ak ñaari xelalkat gën jaa néew:</p>
<list type="unordered"><item>Néeg bu njëkk bi mooy àtte layoo yi aju ci wàllug tooñaange yi (pourvois en matière pénale),</item>
<item>Bu ñaareel bi di àtte layoo yi aju ci mbirum ñoñ ak yaxantu ( pourvois en matière civile et commerciale)</item>
<item>Bu ñatteel bi di sëgg ci wàll yi jëm ci mboolaay (yoonu liggéey ak kaaraange gu mboolaay)(droit du travail et sécurité sociale).</item></list>
<p>Jataayub nguur gi ay xaaj yu bari ñoo ko sos:</p>
<list type="unordered"><item>Xaaj bu njëkk bi moom lañu féetale xuloo yi aju ci bindu ci limi tànnéef yi(les listes électorales), yoonu (légalité) gu jëfi mbooloo yu barab yi ( collectivités locales ) ak diiŋat yi ngir neenal gu aju ci nguur gu ëpp (les recours en annulation pour excès de pouvoir).</item>
<item>Xaajub ñaareel bi day def li Àttewaayu xayma yi (la Cour des comptes)di def ca Faraas , ci moom sax la jële woowiinam woowu bu yàggul rekk.</item>
<item>Xaaj yooyu yépp nag am nañu ay njiiti xaaj (Présidents de section), ay xelalkati nguur (les Conseillers d'État) ay xelalkati laaju (les Conseillers référendaires) te ki leen jiite mooy njiitul jataayub nguur gi (Conseil d'État).</item></list>
<p>Jataayub sartu réew bi yor na juroomi cér, yu ñu tabbe ci ag santaane (décret) ngir juroom benni at yu ñu dul yeesal, yoo xam ne njiit ca la ak topp-njiit (Vice-président). Dees na ko yeesal cig wàll waaye déet lépp, waaye du weesu ñaari cér gën jaa bari. Ab liggéeyam mooy fuglu tànnéef yu yoonal yi, ak xool ba xam yoon yi (les lois) dëppoo nañook sartu réew mi, ak warlu yu àdduna yi (les engagements internationaux).</p>
<p>Senegaal dindi na <ref target="https://wo.wikipedia.org/wiki/Mbugalum_ray">mbugalum ray</ref> ci 10 desambar 2004<ref target="https://wo.wikipedia.org/wiki/Xët_wu_njëkk#cite_note-4">[4]</ref>.</p>
Gëstu-askan
<p>Li ëpp ci gëstu yi ñu def ci wàllug Gëstu-askan (walla demogaraafi) ci Senegaal dafa sukkandiku ci Waññ (recensement) yi ñu jotoon a def ci <ref target="https://wo.wikipedia.org/wiki/1976">1976</ref>, <ref target="https://wo.wikipedia.org/wiki/1988">1988</ref> rawati na <ref target="https://wo.wikipedia.org/wiki/2002">2002</ref>. Doxal gu Séentu ak Lim gi (la Direction de la Prévision et de la Statistique) ci <ref target="https://wo.wikipedia.org/wiki/2004">2004</ref>, siiwaloon na «ay leeral ci askani Senegaal yi, loolu di woon lu juge ci waññ gu 2002» mu sóoraale woon ci màgg gi man a ami ci askanu Senegaal la ko dale booba ba <ref target="https://wo.wikipedia.org/wiki/2015">2015</ref><ref target="https://wo.wikipedia.org/wiki/Xët_wu_njëkk#cite_note-stat_pop-5">[5]</ref>.</p>
<figure><caption>Dox gu gëstu-askan gi ci diggante <ref target="https://wo.wikipedia.org/wiki/1961">1961</ref> ak <ref target="https://wo.wikipedia.org/wiki/2003">2003</ref> (lim bu <ref target="https://wo.wikipedia.org/wiki/Organisation_des_Nations_unies_pour_l'alimentation_et_l'agriculture">FAO</ref>, <ref target="https://wo.wikipedia.org/wiki/2005">2005</ref>). askan ci ay junni ciy way dëkk .</caption></figure>
<p>Bu ñu sukkandikoo ci gongikuwaay yii, askanu Senegaal - wi doonoon lu toolook 1 milyoŋ ciy way dëkk ci <ref target="https://wo.wikipedia.org/wiki/1900">1900</ref> ak  2,8 milyoŋ ca jamonoy ag tembam ca <ref target="https://wo.wikipedia.org/wiki/1960">1960</ref> – yekkatiku na tay ba àgg ci 11 343 328 ciy jëmm (nattale gi ci 31/12/<ref target="https://wo.wikipedia.org/wiki/2007">2007</ref>) te man naa àgg ci 13 709 845 ci mujjug 2015. Askan wii kon day màgg ci anam gu gaaw, ànd ak benn <ref target="https://wo.wikipedia.org/wiki/Tolluwaayu_njuru">tolluwaayu njuru</ref> (taux de fécondité) bu tiim 4 doom ci jigéen.</p>
<p>Seetloos na fa genn kuute gu giir gu mag: <ref target="https://wo.wikipedia.org/wiki/Wolof_(peuple)">Wolof</ref> (43,3%), <ref target="https://wo.wikipedia.org/wiki/Pël">Pël</ref> (23,8%), <ref target="https://wo.wikipedia.org/wiki/Séeréer">Séeréer</ref> (14,7%), <ref target="https://wo.wikipedia.org/wiki/Diola_(peuple)">Joolaa</ref> (3,7%), <ref target="https://wo.wikipedia.org/wiki/Malinke">Malinke</ref> (3,0%), <ref target="https://wo.wikipedia.org/wiki/Soninke">Soninke</ref> (1,1%) <ref target="https://wo.wikipedia.org/wiki/Maanjanke">Maanjanke</ref> (2%) ak yennat ci ay giir yu gën a néew, te gën a gawu ci barab,waxuma la nag <ref target="https://wo.wikipedia.org/wiki/Naari_Libaan">naari Libaan</ref> yi ak <ref target="https://wo.wikipedia.org/wiki/Europe">Tubaab</ref> yi, nga xam ne ñi ngi nekk ci dëkki taax yi <ref target="https://wo.wikipedia.org/wiki/Xët_wu_njëkk#cite_note-6">[6]</ref><ref target="https://wo.wikipedia.org/wiki/Royuwaay:,">Royuwaay:,</ref><ref target="https://wo.wikipedia.org/wiki/Xët_wu_njëkk#cite_note-7">[7]</ref>. Ci mujjug 2007, 16 966 ci waa Faraas bindu woon nañu ci seen barabu aji teewal (ambassade) (boroom ñaari réewu it ci lañu woon (les binationaux))<ref target="https://wo.wikipedia.org/wiki/Xët_wu_njëkk#cite_note-8">[8]</ref>. </p>
<p>Ab diir bu yàgg a ngii askan wi nekk di jalu ci fi jàkkaarloo ak Mbàmbulaan gu Atlas gi, waaye nocciku gu kaw gi (l'exode rural) yokk na yamoodi gi ci séddale gii. Fi mu nekk ñeenti nit yoo gis ci waa Senegaal, kenn ka mi ngi dëkk ci <ref target="https://wo.wikipedia.org/wiki/Daanaka_dun_bu_Bopp_bu_Wert">Daanaka dun bu Bopp bu Wert</ref>  bi (Cap-Vert), looloo waral péey baa ngi waaj a xëx.</p>
<p>Bu <ref target="https://wo.wikipedia.org/wiki/Dakar_(région)">Ndakaaru</ref> jàllee, diiwaan yi ñu gën a taaxal (les régions les plus urbanisées) ñooy <ref target="https://wo.wikipedia.org/wiki/Ziguinchor_(région)">Siggicoor</ref>, <ref target="https://wo.wikipedia.org/wiki/Thiès_(région)">Cees</ref> ak <ref target="https://wo.wikipedia.org/wiki/Saint-Louis_(région)">Ndar</ref>. Yi gën a néew ag taaxal (moins urbanisées) ci diiwaan yi ñooy <ref target="https://wo.wikipedia.org/wiki/Kolda_(région)">Koldaa</ref>, <ref target="https://wo.wikipedia.org/wiki/Matam_(région)">Maatam</ref> ak <ref target="https://wo.wikipedia.org/wiki/Fatick_(région)">Fatig</ref>.<ref target="https://wo.wikipedia.org/wiki/Tambacounda_(région)">Diiwaanu Tàmbaakundaa</ref> nag moo yor fatt (densité) gi gën a doyadi (11 way dëkk ci jñ²).</p>
<p>Bu ñu sukkandikoo ci nattale yu 2007, digg yu taax yu diiwaan (les centres urbains régionaux) yi yor lu ëpp 100 000 ciy way dëkk ñooy <ref target="https://wo.wikipedia.org/wiki/Touba_(Sénégal)">Tuubaa</ref> (529 176) (Man nag yaakaar naa ne ag na ma xame Tuubaa, la fa dëkk man naa ñeentte lim bii ñu wax) – mi jekki jekki gis ag màgg gu yéem ñépp –, <ref target="https://wo.wikipedia.org/wiki/Cees">Cees</ref> (263 493), <ref target="https://wo.wikipedia.org/wiki/Kawlax">Kawlax</ref> (185 976), <ref target="https://wo.wikipedia.org/wiki/Mbuur">Mbuur</ref> (181 825), <ref target="https://wo.wikipedia.org/wiki/Saint-Louis_(Sénégal)">Ndar</ref> (171 263), <ref target="https://wo.wikipedia.org/wiki/Siggicoor">Siggicoor</ref> (158 370) et <ref target="https://wo.wikipedia.org/wiki/Njaaréem">Njaaréem</ref> (100 445)<ref target="https://wo.wikipedia.org/wiki/Xët_wu_njëkk#cite_note-stat_pop-5">[5]</ref>.</p>
<p>Ca 2007, Senegaal teeru woon na lu tollu ci 23,800 ciy daw-làqu ak sàkkukati ag wéeru ( demandeurs d'asile), yoo xam ne lu ëpp 20,000 ca ñoom ay waa Gànnaar lañu, yu doon daw boddanteg xeet ga, ak ñennat ci waa Liberiyaa, waa <ref target="https://wo.wikipedia.org/wiki/Siraa_Leyoon">Siraa Leyoon</ref>, ak yeneen réew <ref target="https://wo.wikipedia.org/wiki/Xët_wu_njëkk#cite_note-9">[9]</ref>.</p>
Gàddaay
<p>Bu Senegaal dee réew muy teeru ay way gàddaay (ay migrants), moo xam yu ay jamono lañu(saisonniers) mbaa déet, moo xam yu bawoo ci réew yi mu digool lañu walla yu ko sori<ref target="https://wo.wikipedia.org/wiki/Xët_wu_njëkk#cite_note-10">[10]</ref>, du tee menn mbooloo mu Senegaal mu mag ma ngay dund ca bitim réew. <ref target="https://wo.wikipedia.org/wiki/Wisaaroo">wisaaroo</ref> gii (diaspora)alal ju am solo la ci réew mi, ci wàllug koom ak njëmmte (identité). <hi rend="bold">Xarala yu xibaar ak jokkoo yu bees yi</hi> <ref target="https://wo.wikipedia.org/wiki/XXJB">XXJB</ref> dañuy gën di jàppandal jokkoo ci diggante njaboot gi te tax it deesi man a dund mu mel ne da ngaa nekk ci sa biir réew .
Li ëpp ci ñiy dem nag ay waxambaane lañu yu jublu <ref target="https://wo.wikipedia.org/wiki/Tugal">Tugal</ref>, rawati na <ref target="https://wo.wikipedia.org/wiki/Faraas">Faraas</ref>, ak <ref target="https://wo.wikipedia.org/wiki/Itaali">Itaali</ref>, walla ñuy dem ca <ref target="https://wo.wikipedia.org/wiki/Aamerig_gu_bëj-gànnaar">Aamerig gu bëj-gànnaar</ref> ga, ca <ref target="https://wo.wikipedia.org/wiki/Kebeg">Kebeg</ref> yobbaale ci seeni xol naalub dellu réew ma ci ginnaaw yennat ciy at. Màggug <ref target="https://wo.wikipedia.org/wiki/Gàddaay_gu_yoonoodi">gàddaay gu yoonoodi</ref> gi (immigrations clandestines), ñu koy def ci ay anam yu bon te ñaaw jëm ci <ref target="https://wo.wikipedia.org/wiki/Duni_Kanaari">Duni Kanaari</ref> yi lu tiital Senegaal la ak réew yi koy teeru.</p>
<p>Ñi gën a ñàkk yaakaar ñoom faalewuñu sax ay wi ñu ci man a dajeel, ginaaw gis nañu seeni moroom tekki, rawati na ya bokk ca wisaaroo ga (diaspora) — moo xam Senegaal lañu juddoo mbaa dañu faa am rekki way jur - rawati na ñi ciy yëngu ci tàggat yaram mbaa fànn (art).</p>
<p>Lu sakkan faatoo na ci gàddaay gu yoonoodi gi, mbaa mbëkk mi, baat bi ñu ko gën a xame, lu ko waral? xanaa géej gi ñu sóobu ci lu duli jumtukaay yu dëppoo , ñoom kay dañuy sóobu ci ay looca yu doyadi, duy kooki bagaas ak nit ci wépp xeet ak maas, bu ko defee yooru, duñu faale la leen dëgmal ciw ay ak musiba, gaal gaay doon duus ba, néegub añ ba, bu tëdd ba, leeg-leeg duus ñëw téq leen mbaa ngelaw lu saf, ba kero ñuy àgg bu ko Yàlla dogalee, waaye cis lëf cig loof, lu sakkan di ca des dib añ mbaa reerub ag kuréel ciy jën yu waroon a nekk diy añ ñeel leen mbaay reer. Nii lay deme ba kero ñuy àgg ak la leen fay xaar ciy kaso ak ëlëg gu lëndëm, lii mooy li xew ci mbeex mi, waxuma la nag la ca tàkk ga, aji tàng ji tàkk gii nga xam ne jali beeñ yi yàgg nañu fee tee nit àgg fa mu jëm.</p>
<p>=='</p>
<list type="ordered"><item>' Koom-koom ==</item>
<item>niou boolé chi chi waallu kom kom you beess yi fa feegn chi 2012 ak tay. guiss nagne fa petrole ak gaz ak zircon ak wourouss</item></list>
<p><ref target="https://wo.wikipedia.org/wiki/Senegaal">Senegaal</ref> nguur la gu bokk ci <ref target="https://wo.wikipedia.org/wiki/Bennoo_gu_koom-koom_ak_gu_koppar_gu_Afrig_gu_sowwu_gi">Bennoo gu koom-koom ak gu koppar gu Afrig gu sowwu gi</ref>. Ginnaaw ay jafe-jafe yu koom-koom ci njëlbéenug ati juroom neen-fukk yi, ay yoonam (ay luwaam) yu koom-koom soppiku nañu, bu ko defee ag màggam gu koom-koom mujj àgg ci ay 5% ci diggante 1995 ak 2001. Ci ndoortel 1994 Senegaal door na ci doxal tëriinu <ref target="https://wo.wikipedia.org/wiki/Yéwénal_gu_koom-koom">yéwénal gu koom-koom</ref> gu kawe ay yitte, ci càmmug mboolaay gu àdduna bi (communauté internationale), looloo ko jañoon ci mu woyofal xiimay kopparam bii nga xam ne daa tënku ci Frank bu Faraas, mu woyofal ko ba ci 50%. Jeexiitalu woyofal gii diisoon na lool ci ay way dëkkam, ndax taxoon ba njëgi li ëpp ci marsandiis yu dàttu yi ak yu dund yi seeroon te yekkatiku, niki meew, yàpp, ceeb, ba àgg ci fulu ci genn guddi, waaye am na genn màgg gu am ci koom-koom bi, ak ci njuddéef mu ñumm mu biirum réew mi, ngir yéwénal yi, nga xam ne àgg na ci 5% ci at mu nekk, bu ko defee walu gi(l'inflation) wàññiku ci anam gu yéeme ba àgg ci ay lim yu ndaw bu ñu ko nattee ca la romb.</p>
Tembte
<p>

Ci 20/ut/ 1960, la Senegaal génn ci <ref target="https://wo.wikipedia.org/wiki/Lëngoo_gu_Mali">lëngoo gu Mali</ref> gi, daal di jibal ag tembam.</p>
<p>Senegaal ak <ref target="https://wo.wikipedia.org/wiki/Gàmbi">Gàmbi</ref> bennoo nañu ci <ref target="https://wo.wikipedia.org/wiki/1982">1982</ref> ngir amal <ref target="https://wo.wikipedia.org/wiki/Lëngoo_gu_Senegàmbi">lëngoo gu Senegàmbi</ref>, waaye gii nekkutoon lu dul aw gisiin, kenn masu koo jëfe. Mujj gi ñu far ko tas ci <ref target="https://wo.wikipedia.org/wiki/1989">1989</ref>.</p>
<p>Ay <ref target="https://wo.wikipedia.org/wiki/Xeex_ca_Kaasamaas">janoo</ref> jot nañoo am la ko dale ca 1982 ci anam gu dogatu ci diggante ñoñ tàqalikoo (les séparatistes) ñi nekk ci bëj-saalum gu <ref target="https://wo.wikipedia.org/wiki/Kaasamaas">Kaasamaas</ref> ak doole yu góornamaa bi. Ginaaw ay jéem yu bari yu àntuwul, genn dëppoo mujj nañu ko xaatim ca <ref target="https://wo.wikipedia.org/wiki/Siggicoor">Siggicoor</ref> ca 30/desambar/2004 <ref target="https://wo.wikipedia.org/wiki/Xët_wu_njëkk#cite_note-11">[11]</ref> ci diggante jëwrini biir-réew ji woon <ref target="https://wo.wikipedia.org/wiki/Usmaan_Ngom">Usmaan Ngom</ref> ak làbbe <ref target="https://wo.wikipedia.org/wiki/Augustin_Diamacoune_Senghor">Augustin Diamacoune Senghor</ref>, mi nekkoon njiitul fipp gu <ref target="https://wo.wikipedia.org/wiki/Yëngu-yëngu_gu_doole_yu_demokaraasi_yu_Kaasamaas">Yëngu-yëngu gu doole yu demokaraasi yu Kaasamaas</ref> (YDDK)(MFDC), moom Diamacoune Senghor moomu mujj na faatu.</p>
<p>Beneen tombub coow ci diggante ay waa Kaasamaas ak <ref target="https://wo.wikipedia.org/wiki/Ginne-Bissaawuóo">Ginne-Bissaawuóo</ref> màgg na ci awril 2007<ref target="https://wo.wikipedia.org/wiki/Xët_wu_njëkk#cite_note-12">[12]</ref>.</p>
<p>Ci 1989, Gànnar ak Senegaal <ref target="https://wo.wikipedia.org/wiki/Coowul_Gànnaar-Senegaal">génne nañu ku ci ne, ci anam gu ñaaw sa njabootug moroom</ref> te ña ëppoon  ca ñoom ña nga juddoo woon fa ñu leen génnee, muy réew mi leen doomoo woon, ñu jotoon faa seey ca mboolaay ga ak koom-koom ba. Bu ñu sukkandikoo ci li <hi rend="bold">Jataayub daw-làq bu kawe bi</hi> (JDK) HCR wax, ay daw-làqu ña nga des ba tay ca guddaayub dexug Senegaal gi<ref target="https://wo.wikipedia.org/wiki/Xët_wu_njëkk#cite_note-13">[13]</ref>. Ci 2007, Njiitul Gànnaar jibaloon na ba muy def càkkug palaam ga (campagne), ne nangu na delsig doomi réewam yooyu doon dund ci Senegaal ak Mali te neexu leen<ref target="https://wo.wikipedia.org/wiki/Xët_wu_njëkk#cite_note-14">[14]</ref>.</p>
Melosuuf
 Ngir Xóotal, yëral bii jukki ci <ref target="https://wo.wikipedia.org/wiki/Melosuufug_Senegaal">Melosuufug Senegaal</ref>.
<p>Senegaal a ngi nekk ci diggante 12°8 ak 16°41 wu rëddu <ref target="https://wo.wikipedia.org/wiki/Tus-wu-gaar">tus-wu-gaar</ref> wu bëj-gànnaar ak 11°21 ak 17°32 wu rëddu <ref target="https://wo.wikipedia.org/wiki/Tus-wu-taxaw">tus-wu-taxaw</ref> wu sowwu. digam wi gën a féete sowwu mooy <ref target="https://wo.wikipedia.org/wiki/Ndakaaru">Ndakaaru</ref> di it cat li gën a féete sowwu ci <ref target="https://wo.wikipedia.org/wiki/Afrig">goxu Afrig</ref>. </p>
<p>Su ñu ko méngalee ak <ref target="https://wo.wikipedia.org/wiki/Mali">réewum Mali</ref> walla ak mu <ref target="https://wo.wikipedia.org/wiki/Gànnaar">Gànnaar</ref> di nanu gis ne Senegaal réew mu tuuti la ci rëyaayu-suuf.</p>
Kilimaa
 Ngir Xóotal, yëral bii jukki ci <ref target="https://wo.wikipedia.org/wiki/Séddaliin_wu_yoriinu_Senegaal">Séddaliin wu yoriinu Senegaal</ref>.
<p>Kilimaab <ref target="https://wo.wikipedia.org/wiki/Sahel">Sahel</ref> la ame:</p>
<list type="unordered"><item><ref target="https://wo.wikipedia.org/wiki/Nawet">Nawet</ref> <ref target="https://wo.wikipedia.org/wiki/Maami_koor">maami koor</ref> la ba kori. Bëj-saalum  gi moo ëpp taw. <ref target="https://wo.wikipedia.org/wiki/Àllub_yamoo">àllub yamoo</ref> bi ca Caasamaas la nekk, ndax ay tawam yu bari;</item>
<item><ref target="https://wo.wikipedia.org/wiki/Noor">Noor</ref> moom <ref target="https://wo.wikipedia.org/wiki/Diggi_tabaski">diggi tabaski</ref> la ba <ref target="https://wo.wikipedia.org/wiki/Rakki_gamu">rakki gamu</ref></item></list>
Seddatleg yoriin
<p>Ca atum 1996 la seddale gu mujj gi ame, mooy giy wéy ba tay, lu dul coppite yi ci mujj a am: Sosug  <ref target="https://wo.wikipedia.org/wiki/Maatam">diwaanu Maatam</ref> ci 2001 ak <ref target="https://wo.wikipedia.org/wiki/Gox-goxaan">gox-goxaan</ref> bu <ref target="https://wo.wikipedia.org/wiki/Kungeel">Kungeel</ref> ci 2006.</p>
<p>Ci 2008, la Senegaal nekk 14 <ref target="https://wo.wikipedia.org/wiki/Diwaan">diwaan</ref>,   </p>
<figure><caption>lonkoyoonu seddaleg yoriin gu diiwaani Senegaal yi</caption></figure>
<p>Yenn ciy dëkk: </p>
<list type="unordered"><item><ref target="https://wo.wikipedia.org/wiki/Cees">Cees</ref>, 311 324 way dëkk (2005);</item>
<item><ref target="https://wo.wikipedia.org/wiki/Ndakaaru">Ndakaaru</ref>, 1 009 256 way dëkk (2004);</item>
<item><ref target="https://wo.wikipedia.org/wiki/Jurbel">Jurbel</ref></item>
<item><ref target="https://wo.wikipedia.org/wiki/Luga">Luga</ref></item>
<item><ref target="https://wo.wikipedia.org/wiki/Maatam">Maatam</ref></item>
<item><ref target="https://wo.wikipedia.org/wiki/Mbuur">Mbuur</ref></item>
<item><ref target="https://wo.wikipedia.org/wiki/Mexe">Mexe</ref></item>
<item><ref target="https://wo.wikipedia.org/wiki/Ndar">Ndar</ref>, 154 496 way dëkk (2001);</item>
<item><ref target="https://wo.wikipedia.org/wiki/Podoor">Podoor</ref></item>
<item><ref target="https://wo.wikipedia.org/wiki/Tuuba">Tuuba</ref></item>
<item><ref target="https://wo.wikipedia.org/wiki/Tëngéej">Tëngéej</ref></item>
<item><ref target="https://wo.wikipedia.org/wiki/Kawlak">Kawlak</ref>, 185 976 way dëkk (2007).</item>
<item><ref target="https://wo.wikipedia.org/wiki/Siggcoor">Siggcoor</ref>, 158 370 way dëkk (2007);</item></list>
Giir yi
<p>Senegaal doon na réew mu bariy giir, waaye it soo ko mengalee ak yeneen réewi Afrik yu bari, wuuteg ay giiram du feeñ. Man nan ni daanaka wuute amul ci diggante giiri senegaal yi ndax seenug bennoo ci      caada. Man nan cee lim yii tambalee ko ci yi ci gën a bari ba ci yi ci gën a néew: <ref target="https://wo.wikipedia.org/wiki/Wolof">Wolof</ref> (43,3%), <ref target="https://wo.wikipedia.org/wiki/Pulaar">Pulaar</ref> (23,8%), <ref target="https://wo.wikipedia.org/wiki/Seereer">Seereer</ref> (14,7%), <ref target="https://wo.wikipedia.org/wiki/Joolaa">Joolaa</ref> (3,7%), <ref target="https://wo.wikipedia.org/wiki/Malenke">Malenke</ref> (3,0%), <ref target="https://wo.wikipedia.org/wiki/Sooninke">Sooninke</ref> (1,1%) Manjaak (2%), ak yeneen giir-giiraan yu tas ci réew mi, man nan cee boolee it tubaab yi ak <ref target="https://wo.wikipedia.org/wiki/Naari_libaan">naari libaan</ref> yi. </p>
toftaloog xew-xew yi
<list type="unordered"><item>Ci VIIeelu xarnu: nguur yu njëkk ya</item>
<item>XIeelu xarnu: Feeñug Lislaam</item>
<item>1442: doorug teg loxo gu sancaan yi</item>
<item>1444: wuññig <ref target="https://wo.wikipedia.org/wiki/Dunub_Gore">Dunub Gore</ref>. Joqalante yu yaxantu yu njëkk yi ak waa Tugal ñi ngi door bi Waa Portigaal agsee ci sottikuwaayu <ref target="https://wo.wikipedia.org/wiki/Dexug_Senegaal_(dex)">Dexug Senegaal</ref> ak  <ref target="https://wo.wikipedia.org/wiki/Cap-Vert">Cap-Vert</ref> (Bopp bu wert bi) (Nekkeesoon na di joqalante ay ndima aki weñ (métaux) ci pëndëxu wurus (la poudre d'or), ak daakaande ak bëñu ñay (dl'ivoire)).</item>
<item>Ginaaw 1600: Waa Faraas ak waa Olaand dàq nañu waa Portigaal.</item>
<item>1659: Taxawal Ndar</item>
<item>1700: Faraas yilif na yaxantu gi ci diiwaani tefes yi. Ak li kujje gi di tar ci diggante Faraas ak Britani lépp ak xeex yu bari yi teewul cangug Faraas akug jeexiitalam tallaliku. Bi mu toogee ca Ndar, Faraas daa daal di yéeg ci Dexug Senegaal gi ngir àgg Niseer, ak doonte daje na ak yenn jàmmaarloo yu bawoo ci yennat ci ay giir niki (<ref target="https://wo.wikipedia.org/wiki/Tukulóor">Tukulóor</ref> yi ak <ref target="https://wo.wikipedia.org/wiki/Pël">Pël</ref> yi).</item>
<item>1815: <ref target="https://wo.wikipedia.org/wiki/Ndajem_Vienne">Ndajem Vienne</ref> mi jox na Faraas <ref target="https://wo.wikipedia.org/wiki/Gore">Gore</ref>.</item>
<item>1818: <ref target="https://wo.wikipedia.org/wiki/Njaayum_jaam_yi">njaayum jaam yi</ref> dindees na ko ca Faraas.</item>
<item>1852: <ref target="https://wo.wikipedia.org/wiki/Luwis_Leon_Sesaar_Federb">Federb</ref> wàcc na Senegaal, daal di àtte, dale ko 1854 ba 1861 ak la dale 1863 ba 1865.</item>
<item>1855: Wàllug teg loxo gu xare daal di door ci nangug  <ref target="https://wo.wikipedia.org/wiki/Waalo">Waalo</ref>.</item>
<item>1857: Sosus <ref target="https://wo.wikipedia.org/wiki/Sànnikati_Senegaal_yi">Sànnikati Senegaal yi</ref>(les tirailleur sénégalais).</item>
<item>1857: Jëlug barabub Ndakaaru cig dëppoo ak kilifay <ref target="https://wo.wikipedia.org/wiki/Lebu">lebu</ref> yi.</item>
<item>1860-1865: Mbooleem <ref target="https://wo.wikipedia.org/wiki/Kaasamaas">Kaasamaas</ref> gu suufe gi ba Siggicoor rot na ci ron yiirug Faraas (sous protectorat français).</item>
<item>1886: Faatug Lat Joor ak jeexug jamonoy Dammeel.</item>
<item>1892:  Xare yu mag yi jeex nañu</item>
<item>1895: Sosug<ref target="https://wo.wikipedia.org/wiki/Afrig_gu_sowwu_gu_Faraas">Afrig gu sowwu gu Faraas</ref> gi (ASF)(AOF). Senegaal mujj na ci anam gu fés di ab sancu bu Faraas, ñu koy yore ak a doxale ca Ndar.</item>
<item>1902: Tuxalug péeyub (ASF)(AOF) jële ko Ndar, yobbu ko Ndakaaru. Faraas mi ngi doon dundal koom-koomu Senegaal ci anam ga ko ñoroon te méngook ag jëm-kanamug réewam, googa di mbayum gerte, gu ñu war a génneji (culture de l'arachide destinée à l'exportation).</item>
<item>1914: <ref target="https://wo.wikipedia.org/wiki/Blees_Jaañ">Blees Jaañ</ref> mooy nit ku ñuul ki njëkk a toog péncum ndawi réew mu Faraas; moom nag tëyye na toogub ndawu réewam boobu ba ci 1934.</item>
<item>1959-1960: Sosug lëngoo gu Mali (la fédération du Mali).</item>
<item>1960: Tembug Senegaal (Indépendance du Sénégal).</item>
<item>1982-1989: Sosug lëngoo gu Senegambi.</item></list>


Xool it

Jukki yi ci lonku
<list type="unordered"><item><ref target="https://wo.wikipedia.org/wiki/À_remplacer">À remplacer</ref></item></list>
Lëkkalekaay yu biti




<p><ref target="https://wo.wikipedia.org/wiki/Afrig_gu_Bëj-saalum">Afrig gu Bëj-saalum</ref>• <ref target="https://wo.wikipedia.org/wiki/Alseeri">Alseeri</ref>• <ref target="https://wo.wikipedia.org/wiki/Angolaa">Angolaa</ref>• <ref target="https://wo.wikipedia.org/wiki/Bene">Bene</ref>• <ref target="https://wo.wikipedia.org/wiki/Botswana">Botswana</ref>• <ref target="https://wo.wikipedia.org/wiki/Burkina_Faso">Burkina Faso</ref>• <ref target="https://wo.wikipedia.org/wiki/Buruundi">Buruundi</ref>• <ref target="https://wo.wikipedia.org/wiki/Cadd">Cadd</ref>• <ref target="https://wo.wikipedia.org/wiki/Ecoopi">Ecoopi</ref>• <ref target="https://wo.wikipedia.org/wiki/Eritere">Eritere</ref>• <ref target="https://wo.wikipedia.org/wiki/Eswatini">Eswatini</ref>• <ref target="https://wo.wikipedia.org/wiki/Gaambi">Gaambi</ref>• <ref target="https://wo.wikipedia.org/wiki/Gaboŋ">Gaboŋ</ref>• <ref target="https://wo.wikipedia.org/wiki/Gana">Gana</ref>• <ref target="https://wo.wikipedia.org/wiki/Gànnaar">Gànnaar</ref>• <ref target="https://wo.wikipedia.org/wiki/Ginne">Ginne</ref>• <ref target="https://wo.wikipedia.org/wiki/Ginne_Bisaawóo">Ginne Bisaawóo</ref>• <ref target="https://wo.wikipedia.org/wiki/Ginne_gu_Yemoo">Ginne gu Yemoo</ref>• <ref target="https://wo.wikipedia.org/wiki/Isipt">Isipt</ref>• <ref target="https://wo.wikipedia.org/wiki/Jibuti">Jibuti</ref>• <ref target="https://wo.wikipedia.org/wiki/Kamerun">Kamerun</ref>• <ref target="https://wo.wikipedia.org/wiki/Kap_Weer">Kap Weer</ref>• <ref target="https://wo.wikipedia.org/wiki/Réewum_Diggu_Afrig">Réewum Diggu Afrig</ref>• <ref target="https://wo.wikipedia.org/wiki/Keeñaa">Keeñaa</ref>• <ref target="https://wo.wikipedia.org/wiki/Komoor">Komoor</ref>• <ref target="https://wo.wikipedia.org/wiki/Kongóo-Brasaawiil">Kongóo-Brasaawiil</ref>• <ref target="https://wo.wikipedia.org/wiki/Kongóo-Kinshasa">Kongóo-Kinshasa</ref>• <ref target="https://wo.wikipedia.org/wiki/Kot_Diwaar">Kot Diwaar</ref>• <ref target="https://wo.wikipedia.org/wiki/Lesoto">Lesoto</ref>• <ref target="https://wo.wikipedia.org/wiki/Libeeria">Libeeria</ref>• <ref target="https://wo.wikipedia.org/wiki/Libi">Libi</ref>• <ref target="https://wo.wikipedia.org/wiki/Madagaskaar">Madagaskaar</ref>• <ref target="https://wo.wikipedia.org/wiki/Malawi">Malawi</ref>• <ref target="https://wo.wikipedia.org/wiki/Mali">Mali</ref>• <ref target="https://wo.wikipedia.org/wiki/Marook">Marook</ref>• <ref target="https://wo.wikipedia.org/wiki/Móoris">Móoris</ref>• <ref target="https://wo.wikipedia.org/wiki/Mosambik">Mosambik</ref>• <ref target="https://wo.wikipedia.org/wiki/Namibi">Namibi</ref>• <ref target="https://wo.wikipedia.org/wiki/Niseer">Niseer</ref>• <ref target="https://wo.wikipedia.org/wiki/Niseeria">Niseeria</ref>• <ref target="https://wo.wikipedia.org/wiki/Ruwandaa">Ruwandaa</ref>• <ref target="https://wo.wikipedia.org/wiki/Saambi">Saambi</ref>• <ref target="https://wo.wikipedia.org/wiki/Sahara_gu_Sowwu">Sahara gu Sowwu</ref>• <ref target="https://wo.wikipedia.org/wiki/Sao_Tome_ak_Principe">Sao Tome ak Principe</ref>• <ref target="https://wo.wikipedia.org/wiki/Senegaal">Senegaal</ref>• <ref target="https://wo.wikipedia.org/wiki/Seysel">Seysel</ref>• <ref target="https://wo.wikipedia.org/wiki/Simbaawee">Simbaawee</ref>• <ref target="https://wo.wikipedia.org/wiki/Siraa_Leyoon">Siraa Leyoon</ref>• <ref target="https://wo.wikipedia.org/wiki/Somali">Somali</ref>• <ref target="https://wo.wikipedia.org/wiki/Sudaan">Sudaan</ref>• <ref target="https://wo.wikipedia.org/wiki/Sudaan_gu_Bëj-saalum">Sudaan gu Bëj-saalum</ref>• <ref target="https://wo.wikipedia.org/wiki/Tansani">Tansani</ref>• <ref target="https://wo.wikipedia.org/wiki/Togóo">Togóo</ref>• <ref target="https://wo.wikipedia.org/wiki/Tiniisi">Tiniisi</ref>• <ref target="https://wo.wikipedia.org/wiki/Ugandaa">Ugandaa</ref></p>
</text></body></html>