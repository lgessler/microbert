περὶ ΒΑΣΙΛΕΙΑΣ α . 
φασί ποτε Ἀλεξἀνδρῳ τῷ βασιλεῖ τὸν αὐλητὴν Τιμόθεον τὸ πρῶτον ἐπιδεικνύμενον αὐλῆσαι κατὰ τὸν ἐκείνου τρόπον μάλα ἐμπείρως καὶ μουσικῶς , οὐ μαλακὸν αὔλημα οὐδὲ ἀναβεβλημένον οὐδὲ τῶν πρὸς ἄνεσιν καὶ ῥᾳθυμίαν ἀγόντων , ἀλλ’ αὐτὸν οἶμαι τὸν ὄρθιον τὸν τῆς Ἀθηνᾶς ἐπικαλούμενον νόμον . 
καὶ τὸν Ἀλέξανδρον εὐθὺς ἀναπηδῆσαι πρὸς τὰ ὅπλα τοῖς ἐνθέοις ὁμοίως · οὕτω σφόδρα ἐπαρθῆναι αὐτὸν ὑπὸ τοῦ μέλους τῆς μουσικῆς καὶ τοῦ ῥυθμοῦ τῆς αὐλήσεως . 
τὸ δὲ τούτου αἴτιον οὐχ οὕτως ἡ τῆς μουσικῆς δύναμις ὡς ἡ τοῦ βασιλέως διάνοια σύντονος οὖσα καὶ θυμοειδής · ἐπεὶ Σαρδανάπαλλον οὐκ ἄν ποτε ἤγειρεν ἐκ τοῦ θαλάμου καὶ παρὰ τῶν γυναικῶν οὐχ ὅπως 
Τιμόθεος ἤ ἄλλος τις τῶν νεωτέρων , ἀλλ’ οὐδὲ Μαρσύας αὐτὸς ἤ Ὄλυμπος · δοκεῖ δ’ ἔμοιγε μηδὲ τῆς Ἀθηνᾶς , εἰ δυνατὸν , διεξιούσης τὸν αὑτῆς νόμον ἅψασθαί ποτ’ ἄν ὅπλων ἐκεῖνος , πολὺ δ’ ἂν πρότερον ὀρχήσασθαι ἀναστὰς ἢ φυγεῖν · οὕτως ἀθλίως εἶχεν ὑπὸ ἐξουσίας καὶ τρυφῆς . 
οὐκοῦν καὶ ἡμᾶς εἰκός ἐστι μὴ χείρους ἀνδρὸς αὐλητοῦ γενέσθαι περὶ τὸ ἡμέτερον ἔργον , μηδὲ ἧττον ἀνδρείους καὶ μεγαλόφρονας εὑρεῖν λόγους τῶν ἐκείνου κρουμάτων , ἔτι δὲ μὴ ἕνα τρόπον ἡρμοσμένους , ἀλλὰ τοὺς αὐτοὺς σφοδρούς τε καὶ πρᾴους καὶ πολεμικοὺς ἅμα καὶ εἰρηνικοὺς καὶ νομίμους καὶ τῷ ὄντι βασιλικούς , ἅτε οἶμαι πρὸς ἀνδρεῖον βουλόμενον εἶναι καὶ νόμιμον ἡγεμόνα , πολλοῦ μὲν δεόμενον θάρσους , πολλῆς δὲ καὶ ἐπιεικείας . 
ὁ γοῦν Τιμόθεος , εἰ καθάπερ πολεμικόν τινα διελθεῖν ᾔδει νόμον , οὕτως ἠπίστατο αὔλημα δικαίαν καὶ φρόνιμον καὶ σώφρονα τὴν ψυχὴν καὶ φιλάνθρωπον δυνάμενον παρασχεῖν , μὴ πρὸς ὅπλα ὁρμῶσαν μόνον , ἀλλὰ ἐπί τε εἰρήνην καὶ ὁμόνοιαν καὶ θεῶν τιμὰς καὶ ἀνθρώπων ἐπιμέλειαν , τοῦ παντὸς ἂν ἦν ἄξιος 
Ἀλεξάνδρῳ παρεῖναί τε καὶ ἐπαυλεῖν , οὐ θύοντι μόνον , ἀλλὰ καὶ ἄλλως , ὁπότε ἢ πενθῶν ἀκρίτως τύχοι παρὰ τὴν ἀξίαν καὶ τὸ πρέπον ἤ κολάζων πικρότερον τοῦ νομίμου καὶ ἐπιεικοῦς ἢ χαλεπαίνωντοῖς αὑτοῦ φίλοις τε καὶ ἑταίροις ἢ ὑπερορῶν τοὺς θνητούς τε καὶ ἀληθεῖς γονέας . 
ἀλλὰ γὰρ οὐ πᾶσαν ἴασιν οὐδὲ ὠφέλειαν ὁλόκληρον ἠθῶν ἱκανὴ παρασχεῖν ἡ μουσικῆς ἐπιστήμη τε καὶ ἕξις · 
οὐ γὰρ οὖν , ὥς φησιν ὁ ποιητής , οὐδ’ Ἀσκληπιάδαις τοῦτό γ’ ἔδωκε θεός · 
μόνος δὲ ὁ τῶν φρονίμων τε καὶ σοφῶν λόγος , οἷοι γεγόνασιν οἱ πολλοὶ τῶν πρότερον , ἀνενδεὴς καὶ τέλειος ἡγεμὼν καὶ βοηθὸς εὐπειθοῦς καὶ ἀγαθῆς φύσεως , πρὸς πᾶσαν ἀρετὴν παραμυθούμενός τε καὶ ἄγων ἐμμελῶς . 
τίς ἂν οὖν πρέπουσα καὶ ἀξία φανείη διατριβὴ τῆς σῆς προθυμίας , καὶ πόθεν ἂν εὕροιμεν ἡμεῖς τέλειον οὕτω λόγον , ἄνδρες ἀλῆται καὶ αὐτουργοὶ τῆς σοφίας , πόνοις τε καὶ ἔργοις ὅσον δυνάμεθα χαίροντες τὰ πολλά , τοὺς δ’ αὖ λόγους παρακλήσεως ἕνεκεν φθεγγόμενοι πρὸς αὑτοὺς καὶ τῶν ἄλλων ἀεὶ τὸν ἐντυγχάνοντα ; 
ὥσπερ οἱ κινοῦντες καὶ μεταφέροντες οὐκ εὔφορον βάρος φθέγγονταί τε καὶᾅδουσιν ἡσυχῇ τὸ ἔργον παραμυθούμενοι , ἐργάται ὄντες , οὐκ ᾠδοί τινες οὐδὲ ποιηταὶ μελῶν . 
πολλοὶ μὲν οὖν κατὰ φιλοσοφίαν λόγοι καὶ πάντες ἀκοῆς ἄξιοι καὶ θαυμαστὴν ὠφέλειαν ἔχοντες τοῖς μὴ παρέργως ἀκροωμένοις · ἀλλὰ δεῖ τὸν ἐγγύς τε καὶ μάλιστα ἁψόμενον ἀνευρόντας καὶ παρακαλέσαντας Πειθώ τε καὶ Μούσας καὶ Ἀπόλλωναὡς δυνατὸν προθύμως διελθεῖν . 
φέρε εἴπωμεν τά τε ἤθη καὶ τὴν διάθεσιν τοῦ χρηστοῦ βασιλέως , ἐν βραχεῖ περιλαμβάνοντες ὡς ἔνεστιν , ᾧ ἔδωκε Κρόνου παῖς ἀγκυλομήτεω σκῆπτρόν τ’ ἠδὲ θέμιστας , ἵνα σφίσι βουλεύῃσιν . 
πάνυ γὰρ οὖν καλῶς σὺν ἄλλοις πλείοσιν Ὅμηρος , ἐμοὶ δοκεῖν , καὶ τοῦτο ἔφη , ὡς οὐχ ἅπαντας παρὰ τοῦ Διὸς ἔχοντας τὸ σκῆπτρον οὐδὲ τὴν ἀρχὴν ταύτην , ἀλλὰ μόνον τὸν ἀγαθόν , οὐδὲ ἐπ’ ἄλλοις τισὶ δικαίοις ἤ τῷ βουλεύεσθαι καὶ φροντίζειν ὑπὲρ τῶν ἀρχομένων , οὐχ ὥστε ἀκολασταίνειν καὶ σπαθᾶν , ἀνοίας καὶ ὕβρεως καὶ ὑπερηφανίας καὶ πάσης ἀνομίας ἐμπιμπλάμενόν τε καὶ ἀποπιμπλάντα ἐξ ἅπαντος αὑτοῦ τὴν ψυχὴν τεταραγμένην ὀργαῖς τε καὶ λύπαις καὶ φόβοις καὶ ἡδοναῖς καὶ παντοίαις ἐπιθυμίαις , ἀλλ’ ὡς οἶόν τε προσέχοντα τὸν νοῦν αὑτῷ καὶ τοῖς ὑπηκόοις , νομέα καὶ ποιμένα τῷ ὄντι τῶν λαῶν γιγνόμενον , οὐχ ἑστιάτορα καὶ δαιτυμόνα , ὡς ἔφη τις . 
ἐν ἄλλοις δὲ οὐδὲ καθεύδειν αὐτὸν ἀξιοῖ δῑ ὅλης τῆς νυκτός , ὡς οὐκ οὖσαν αὐτῷ σχολὴν ῥᾳθυμεῖν . 
ταῦτα γάρ φησι καὶ Ὅμηρος ὁμοίως τοῖς ἄλλοις σοφοῖς τε καὶ ἀληθέσιν ἀνδράσιν , ὡς οὐδείς ποτε πονηρὸς καὶ ἀκόλαστος καὶ φιλοχρήματος οὔτε αὐτὸς ἑαυτοῦ γενέσθαι δυνατὸς ἄρχων οὐδ’ ἐγκρατὴς οὔτε τῶν ἄλλων οὐδενός , οὐδ’ ἔσται ποτὲ ἐκεῖνος βασιλεύς , οὐδ’ ἂν πάντες φῶσιν Ἕλληνες καὶ βάρβαροι καὶ ἄνδρες καὶ γυναῖκες , καὶ μὴ μόνον ἄνθρωποι θαυμάζωσιν αὐτὸν καὶ ὑπακούωσιν , ἀλλ’ οἵ τε ὄρνιθες πετόμενοι καὶ τὰ θηρία ἐν τοῖς ὄρεσι μηδὲν ἧττον τῶν ἀνθρώπων συγχωρῇ τε καὶ ποιῇ τὸ προσταττόμενον . 
οὐκοῦν λέγωμεν ὑπὲρ τοῦ καθ’ Ὅμηρόν τε καὶ τῇ ἀληθείᾳ βασιλέως · 
οὗτος γὰρ ὁ λόγος ἁπλῶς λεγόμενος ἄνευ πάσης κολακείας ἢ λοιδορίας αὐτὸς ἀφ’ αὑτοῦ τὸν μὲν ὅμοιον τῷ ἀγαθῷ γνωρίζει τε καὶ ἐπαινεῖ , καθ’ ὅσον ἐστὶν ἐκείνῳ ὅμοιος , τὸν δὲ ἀνόμοιον ἐξελέγχει τε καὶ ὀνειδίζει . 
ἔστι δὴ πρῶτον μὲν θεῶν ἐπιμελὴς καὶ τὸ δαιμόνιον προτιμῶν · οὐ γὰρ δυνατὸν ἄλλῳ τινὶ πεποιθέναι μᾶλλον τὸν δίκαιον ἄνδρα καὶ ἀγαθὸν ἤ τοῖς δικαιοτάτοις τε καὶ ἀρίστοις θεοῖς . 
ὅστις δὲ κακὸς ὢν ἡγεῖταί ποτε θεοὺς ἀρέσκειν , κατ’ αὐτὸ τοῦτο πρῶτον οὐχ ὅσιός ἐστιν · ἢ γὰρ ἀνόητον ἢ πονηρὸν νενόμικε τὸ θεῖον . 
μετὰ δὲ τοὺς θεοὺς ἀνθρώπων ἐπιμελεῖται , τιμῶν μὲν καὶ ἀγαπῶν τοὺς ἀγαθούς , κηδόμενος δὲ πάντων . 
τίς μὲν γὰρ ἀγέλης βοῶν κήδεται μᾶλλον τοῦ νέμοντος ; 
τίς δὲ ποιμνίοις ὠφελιμώτερός τε καὶ ἀμείνων ποιμένος ; 
τίς δὲ μᾶλλον φίλιππος τοῦ πλείστων μὲν ἄρχοντος ἵππων , πλεῖστα δὲ ἀφ’ ἵππων ὠφελουμένου ; 
τίνα δὲ εἰκὸς οὕτως εἶναι φιλάνθρωπον ἢ ὅστις πλείστων μὲν ἀνθρώπων ἐγκρατής ἐστι , μάλιστα δὲ ὑπὸ ἀνθρώπων θαυμάζεται ; 
δεινὸν γάρ , εἰ οἱ ἀλλοφύλων καὶ ἀγρίων ἄρχοντες θηρίων εὐνούστεροι εἷεν τοῖς ἀρχομένοις τοῦ βασιλεύοντος ἀνθρώπων ἡμέρων καὶ ὁμοφύλων.καὶ μέντοι καὶ φιλοῦσι καὶ ἀνέχονται μάλιστα πάντων ἀγέλαι μὲν νομεῖς , ἵπποι δὲ ἡνιόχους · κυνηγέται δὲ ὑπὸ κυνῶν φυλάσσονται καὶ ἀγαπῶνται , καὶ τὰ ἄλλα οὕτως ἀγαπᾷ τὰ ἀρχόμενα τοὺς ἄρχοντας . 
πῶς οὖν εἰκὸς τὰ μὲν ἄφρονα καὶ ἀγνώμονα εἰδέναι καὶ φιλεῖν τοὺς ἐπιμελουμένους , τὸ δὲ πάντων συνετώτατον καὶ μάλισταἀποδοῦναι χάριν ἐπιστάμενον ἀγνοεῖν καὶ ἐπιβουλεύειν ; 
ἀλλὰ γὰρ ἀνάγκη τὸν ἥμερον καὶ φιλάνθρωπον βασιλέα μὴ μόνον φιλεῖσθαι ὑπ’ ἀνθρώπων , ἀλλὰ καὶ ἐρᾶσθαι . 
ταῦτ’ οὖν εἰδὼς καὶ φύσει τοιοῦτος ὤν , ἵλεων καὶ πρᾷον παρέχει τὴν ψυχὴν πᾶσιν , ἅτε πάντας ἡγούμενος εὔνους καὶ φίλους . 
καὶ μὲν δὴ οἴεται δεῖν πλέονἔχειν διὰ τὴν ἀρχὴν οὐ τῶν χρημάτων οὐδὲ τῶν ἡδονῶν , ἀλλὰ τῆς ἐπιμελείας καὶ τῶν φροντίδων · ὥστε καὶ φιλόπονος μᾶλλόν ἐστιν ἢ πολλοὶ τῶν ἄλλων φιλήδονοι καὶ φιλοχρήματοι . 
ἐπίσταται γὰρ ὅτι αἱ μὲν ἡδοναὶ τοὺς ἀεὶ συνόντας τά τε ἄλλα λυμαίνονται καὶ ταχὺ ποιοῦσιν ἀδυνάτους πρὸς αὑτάς , οἱ δὲ πόνοι τά τε ἄλλαὠφελοῦσι καὶ ἀεὶ μᾶλλον παρέχουσι δυναμένους πονεῖν . 
οὐκοῦν μόνῳ ἔξεστιν αὐτῷ τοὺς μὲν στρατιώτας συστρατιώτας προσειπεῖν , τοὺς δὲ συνήθεις φίλους , μὴ καταγελῶντα τοῦ ὀνόματος τῆς φιλίας · 
πατέρα δὲ τῶν πολιτῶν καὶ τῶν ἀρχομένων οὐ λόγῳ κεκλῆσθαι μόνον , ἀλλὰ τοῖς ἔργοις τοῦτο ἐπιδείκνυσθαι · δεσπότης δὲ οὐχὅπως τῶν ἐλευθέρων , ἀλλὰ μηδὲ τῶν δούλων χαίρει καλούμενος · 
βασιλεύειν γὰρ οὐχ αὑτοῦ χάριν οἴεται μᾶλλον ἑνὸς ὄντος ἢ τῶν ἀνθρώπων ἁπάντων . 
καὶ τοίνυν εὐεργετῶν ἥδεται πλείω τῶν εὐεργετουμένων , καὶ μόνης ταύτης ἐστὶ τῆς ἡδονῆς ἀκόρεστος . 
τὰ μὲν γὰρ ἄλλα τῆς βασιλείας ἀναγκαῖα νενόμικεν , τὸτῆς εὐεργεσίας μόνον ἑκούσιόν τε καὶ εὔδαιμον . 
καὶ τῶν μὲν ἀγαθῶν ἀφειδέστατός ἐστιν , ὡς οὐδέποτε ἐπιλειψόντων , κακοῦ δὲ ἧττον αἴτιος γίγνεσθαι πέφυκεν ἤπερ ὁ ἥλιος τοῦ σκότους . 
ὃν οἱ μὲν ἰδόντες καὶ συγγενόμενοι οὐκ ἐθέλουσιν ἀπολιπεῖν , οἱ δὲ ἀκούοντες ἐπιθυμοῦσιν ἰδεῖν μᾶλλον ἢ παῖδες ἀγνοουμένους πατέρας ἀνευρεῖν . 
τοῦτον οἱ μὲν πολέμιοι δεδοίκασι καὶ οὐδεὶς ὁμολογεῖ πολέμιος εἶναι , οἱ δὲ φίλοι θαρροῦσιν , καὶ οἱ σφόδρα ἐγγὺς ἡγοῦνται πάντων ἐν τῷ ἀσφαλεστάτῳ εἶναι . 
οὗ τἀναντία ὑπάρχει τῷ κακῷ , τοὺς μὲν ἐχθροὺς θαρρύνειν , τοὺς δὲ φίλους καὶ τοὺς ἐγγὺς ἐκπλήττειν καὶ φοβεῖν. τῷ γε μὴν ἡμέρῳ καὶ ἀβλαβεῖ τοὺς μὲν προσλιπαροῦντας μετὰ τοῦ πεποιθότος περιγίγνεται βιοῦν · τοὺς δὲ προσιόντας καὶ ὁρῶντας οὐκ ἔκπληξις οὐδὲ φόβος , ἀλλ’ αἰδὼς ὕπεισι , πολὺ κρεῖττον καὶ ἰσχυρότερον φόβου · τοὺς μὲν γὰρ φοβουμένους ἀνάγκη μισεῖν καὶ ἀποδρᾶναι θέλειν , τοὺς δὲ αἰδουμένους παραμένειν καὶ θαυμάζειν . 
τὴν μὲν οὖν ἁπλότητα καὶ τὴν ἀλήθειαν ἡγεῖται βασιλικὸν καὶ φρόνιμον , τὴν δὲ πανουργίαν καὶ τὴν ἀπάτην ἀνόητον καὶ δουλοπρεπές , ὁρῶν ὅτι καὶ τῶν θηρίων τὰ δειλότατα καὶ ἀγεννέστατα , ἐκεῖνα καὶ ψεύδεται πάντων μάλιστα καὶ ἐξαπατᾷ . 
φιλότιμος δὲ ὤν τὴν φύσιν καὶ εἰδὼς ὅτι τοὺς ἀγαθοὺς πεφύκασιν οἱ ἄνθρωποι τιμᾶν , ἧττον ἐλπίζει τιμᾶσθαι ἂν ὑπὸ ἀκόντων ἢ παρὰ μισούντων φιλίας τυγχάνειν . 
καὶ πολεμικὸς μὲν οὕτως ἐστὶν ὥστ’ ἐπ’ αὐτῷ εἶναι τὸ πολεμεῖν , εἰρηνικὸς δὲ οὕτως ὡς μηδὲν ἀξιόμαχον αὐτῷ λείπεσθαι . 
καὶ γὰρ δὴ καὶ τόδε οἶδεν , ὅτι τοῖς κάλλιστα πολεμεῖν παρεσκευασμένοις , τούτοις μάλιστα ἔξεστιν εἰρήνην ἄγειν . 
φιλέταιρος δὲ καὶ φιλοπολίτης καὶ φιλοστρατιώτης ὁμοίως πέφυκεν · ὅστις μὲν γὰρ ὑπερόπτης τῶν στρατευομένων καὶ οὐδεπώποτε ἢ σπανίως ἑώρακε τοὺς ὑπὲρ τῆς ἀρχῆς κινδυνεύοντας καὶ πονοῦντας , τὸν δὲ ἀνόνητον καὶ ἄνοπλον ὄχλον διατελεῖ θωπεύων , ὅμοιόν γε πέπονθε καθάπερ εἰ ποιμὴν τοὺς συμφυλάττοντας αὐτῷ κύνας ἀγνοοίη καὶ μήτε τροφὴν αὐτοῖς ὀρέγοι μήτε συναγρυπνήσειέ ποτε φυλάττουσιν · οὗτος γὰρ οὐ τὰ θηρία μόνον , ἀλλὰ καὶ τοὺς κύνας ἀναπείθει μὴ ἀπέχεσθαι τῆς ποίμνης . 
ὅστις δὲ τοὺς μὲν στρατιώτας διαθρύπτει , μήτε γυμνάζων μήτε πονεῖν παρακελευόμενος , τῶν δὲ ἄλλων ἀνθρώπων ἠμέλησεν , ὅμοιός ἐστι κυβερνήτῃ τοὺς μὲν ναύτας διαφθείροντι πλησμονῇτε καὶ ὕπνῳ δῑ ἡμέρας , τῶν δ’ ἐπιβατῶν καὶ τῆς νεὼς ἀπολλυμένης οὐδὲν φροντίζοντι . 
εἰ δέ τις πρὸς μὲν ταῦτα ἔχοι μετρίως , τοὺς δὲ πλησίον αὑτῷ καὶ φίλους καλουμένους ἀτιμάζοι τε καὶ μὴ σκοποῖ τοῦτο , ὅπως δόξουσι μακάριοι καὶ ζηλωτοὶ πᾶσι , λανθάνει προδότης αὑτοῦ καὶ τῆς ἀρχῆς γιγνόμενος , τοὺς μὲν ὄντασφίλους ἀθύμους ποιῶν , τῶν δὲ ἄλλων μηδένα ἐπιθυμεῖν τῆς αὐτοῦ φιλίας , ἀποστερῶν δ’ ἑαυτὸν τοῦ καλλίστου καὶ ὠφελιμωτάτου κτήματος φιλίας . 
τίς μὲν γὰρ ἀοκνότερος πονεῖν , ὅταν τούτου καιρὸς ᾖ , φίλου ; 
τίς δὲ συγχαίρειν ἑτοιμότερος ἐν ταῖς εὐτυχίαις ; 
ὁ παρὰ τίνος δὲ ἔπαινος ἡδίων ἢ τῶν φίλων ; 
παρὰ τίνος δὲ τἀληθὲς ἀλυπότερον ; τίς δὲ φρουρά , ποῖα δὲ ἐρύματα , ποῖα δὲ ὅπλα βεβαιότερα καὶ κρείττω τῆς ἀπὸ τῶν εὐνοούντων φυλακῆς ; 
ὁπόσους γὰρ ἄν τις ᾖ κεκτημένος ἑταίρους , τοσούτοις μὲν ὀφθαλμοῖς ἃ βούλεται ὁρᾷ , τοσαύταις δὲ ἀκοαῖς ἃ δεῖ ἀκούει , τοσαύταις δὲ διανοίαις διανοεῖται περὶ τῶν συμφερόντων . 
διαφέρει γὰρ οὐδὲν ἢεἴ τῳ θεὸς ἓν σῶμα ἔχοντι πολλὰς ψυχὰς ἔδωκεν ἁπάσας ὑπὲρ ἐκείνου προνοουμένας . 
ἵνα δὲ τὰ πολλὰ ἀφεὶς εἴπω τὸ φανερώτατον σημεῖον , οὗτός ἐστιν ὁ χρηστὸς βασιλεύς , ὃν οἱ ἀγαθοὶ ἄνδρες οὐκ αἰσχύνονται ἐπαινοῦντες οὔτε τὸν παρόντα χρόνον οὔτε τὸν ὕστερον . 
καὶ μέντοι καὶ αὐτὸς οὐ τὸν παρὰ τῶν βαναύσωνκαὶ ἀγοραίων ἀγαπᾷ ἔπαινον , ἀλλὰ τὸν παρὰ τῶν ἐλευθέρων καὶ γενναίων , οἷς οὐκ ἄξιον ζῆν ψευσαμένοις . 
τίς οὖν οὐκ ἂν μακαρίσειε τὸν τοιοῦτον ἄνδρα τε καὶ βίον ; 
πόθεν δὲ οὐκ ἂν ἔλθοιεν ἐπ’ ἐκεῖνον ὀψόμενοί τε αὐτὸν καὶ ἀπολαύσοντες τῆς καλῆς διανοίας καὶ ἀγαθῆς ; 
τί μὲν σεμνότερον θέαμα γενναίου καὶ φιλοπόνου πόνου βασιλέως ; 
τί δὲ ἥδιον ἡμέρου καὶ προσφιλοῦς , πάντας μὲν εὖ ποιεῖν ἐπιθυμοῦντος , ἅπαντας δὲ δυναμένου ; 
τί δὲ λυσιτελέστερον ἴσου καὶ δικαίου ; τίνος μὲν γὰρ ὁ βίος ἀσφαλέστερος ἢ ὃν πάντες ὁμοίως φυλάττουσιν ; 
τίνος δὲ ἡδίων ἢ τοῦ μηδένα ἐχθρὸν ἡγουμένου ; 
τίνος δὲ ἀλυπότερος ἢ τοῦ μηδὲν ἔχοντος αὑτὸν αἰτιάσασθαι ; 
τίς δὲ εὐτυχέστερος ἐκείνου τοῦ ἀνδρός , ὅστις ἀγαθὸς ὢν οὐδένα λανθάνει ; 
ἐγὼ μὲν οὖν ἁπλῶς εἶπον τὰ περὶ τὸν ἀγαθὸν βασιλέα . 
τούτων δὲ εἴ τι φαίνεται προσήκειν σοι , μακάριος μὲν αὐτὸς τῆς εὐγνώμονος καὶ ἀγαθῆς φύσεως , μακάριοι δὲ ἡμεῖς οἱ συμμετέχοντες . 
μετὰ δὲ τὸν νῦν εἰρημένον λόγον ἐγὼ μὲν ἐπεθύμουν διελθεῖν περὶ τοῦ μεγίστου καὶ πρώτου βασιλέως καὶ ἄρχοντος , ὃν χρὴ μιμουμένους ἀεὶ τοὺς θνητοὺς καὶ τὰ τῶν θνητῶν διέποντας ἐπιμελεῖσθαι , πρὸς ἐκεῖνον ὡς δυνατόν ἐστιν εὐθύνοντας καὶ ἀφομοιοῦντας τὸν αὑτῶν τρόπον . 
διὰ τοῦτο γὰρ καὶ Ὅμηρος διοτρεφέας εἶναί φησι τοὺς ἀληθῶς βασιλέας καὶ Διὶ τὴν βουλὴν ὁμοίους , καὶ τὸν Μίνω , μεγίστην ἔχοντα δόξαν ἐπὶ δικαιοσύνῃ , τοῦ Διὸς ὁμιλητὴν ἔφη γενέσθαι . 
καὶ σχεδὸν ὅσοι πώποτε ἐν Ἕλλησιν ἢ βαρβάροις γεγόνασι βασιλεῖς οὐκ ἀνάξιοι τυγχάνειν ταύτης τῆς προσηγορίας , τοῦ θεοῦ τούτου μαθητάς τε καὶ ζηλωτὰς ὁ λόγος αὐτοὺς ἀποφαίνεται . 
Ζεὺς γὰρ μόνος θεῶν πατὴρ καὶ βασιλεὺς ἐπονομάζεται καὶ Πολιεὺς καὶ Φίλιός τε καὶ Ἑταιρεῖος καὶ Ὁμόγνιος , πρὸς δὲ τούτοις Ἱκέσιός τε καὶ Φύξιος καὶ Ξένιος καὶ μυρίας ἄλλας ἐπικλήσεις ἔχων , πάσας ἀγαθὰς καὶ ἀγαθῶν αἰτίας · βασιλεὺς μὲν κατὰ τὴν ἀρχὴν καὶ τὴν δύναμιν ὠνομασμένος , πατὴρ δὲ οἶμαι διά τε τὴν κηδεμονίαν καί τὸ πρᾷον , Πολιεὺς δὲ κατὰ τὸν νόμον καὶ τὸ κοινὸν ὄφελος , Ὁμόγνιος δὲ διὰ τὴν τοῦ γένους κοινωνίαν θεοῖς τε καὶ ἀνθρώποις , Φίλιος δὲ καὶ Ἑταιρεῖος , ὅτι πάντας ἀνθρώπους ξυνάγει καὶ βούλεται εἶναι ἀλλήλοις φίλους , ἐχθρὸν δὲ ἢ πολέμιον μηδένα μηδενός , Ἱκέσιος δὲ ὡς ἂν ἐπήκοός τε καὶ ἵλεως τοῖς δεομένοις , Φύξιος δὲ διὰ τὴν τῶν κακῶν ἀπόφυξιν , 
Ξένιος δέ , ὅτι καὶ τοῦτο ἀρχὴ φιλίας , μηδὲ τῶν ξένων ἀμελεῖν μηδὲ ἀλλότριον ἡγεῖσθαι μηδένα ἀνθρώπων , Κτήσιος δὲ καὶ Ἐπικάρπιος , ἅτε τῶν καρπῶν αἴτιος καὶ δοτὴρ πλούτου καὶ κτήσεως , οὐ πενίας οὐδὲ ἀπορίας , ὡς εὐθὺς ἁπάσας ταύτας δέον ἕπεσθαι τὰς δυνάμεις τῇ τοῦ βασιλέως δυνάμει τε καὶ κλήσει . 
καλὸν οὖν εἰπεῖν ὑπὲρ τῶν ὅλων τῆς διοικήσεως ὁποῖόν γε τὸ ξύμπαν αὐτό τε εὔδαιμον καὶ σοφὸν ἀεὶ διαπορεύεται τὸν ἄπειρον αἰῶνα συνεχῶσἐν ἀπείροις περιόδοις μετὰ ψυχῆς τε ἀγαθῆς καὶ δαίμονος ὁμοίου καὶ προνοίας καὶ ἀρχῆς τῆς δικαιοτάτης τε καὶ ἀρίστης , ἡμᾶς τε ὁμοίους παρέχεται , κατὰ φύσιν κοινὴν τὴν αὑτοῦ καὶ τὴν ἡμετέραν ὑφ’ ἑνὶ θεσμῷ καὶ νόμῳ κεκοσμημένους καὶ τῆς αὐτῆς μετέχοντας πολιτείας . 
ἣν ὁ μὲν τιμῶν καὶ φυλάττων καὶ μηδὲνἐναντίον πράττων νόμιμος καὶ θεοφιλὴς καὶ κόσμιος , ὁ δὲ ταράττων ὅσον ἐφ’ ἑαυτῷ καὶ παραβαίνων καὶ ἀγνοῶν ἄνομος καὶ ἄκοσμος , ὁμοίως μὲν ἰδιώτης , ὁμοίως δὲ καὶ ἄρχων ὀνομαζόμενος · 
πολὺ δὲ μείζων καὶ φανερωτέρα πᾶσιν ἡ παρὰ τοῦ ἄρχοντος πλημμέλεια . 
ὥσπερ οὖν ὅσοι στρατηγοί τε καὶ ἄρχοντες στρατοπέδωνκαὶ πόλεων καὶ ἐθνῶν , ὅστις ἂν τὸν σὸν μάλιστα μιμῆται τρόπον καὶ τοῖς σοῖς ἤθεσιν ὅμοιον αὑτὸν ὡς δυνατὸν φαίνηται παρέχων , οὗτος ἂν εἴη σοὶ πάντων ἑταιρότατος καὶ προσφιλέστατος · εἰ δέ τις ἐναντίος καὶ ἀνόμοιος γίγνοιτο , δικαίως ἂν τυγχάνοι μέμψεώς τε καὶ ἀτιμίας καὶ αὐτῆς γε τῆς ἀρχῆς ταχὺ παυθεὶς παραχωρήσειενἑτέροις ἀμείνοσί τε καὶ ἄμεινον δυναμένοις διοικεῖν · οὕτω δὴ καὶ τῶν βασιλέων , ἅτε οἶμαι παρὰ τοῦ Διὸς ἐχόντων τὴν δύναμιν καὶ τὴν ἐπιτροπήν , ὃς μὲν ἂν πρὸς ἐκεῖνον βλέπων πρὸς τὸν τοῦ Διὸς νόμον τε καὶ θεσμὸν κοσμῇ καὶ ἄρχῃ δικαίως τε καὶ καλῶς , ἀγαθῆς τυγχάνει μοίρας καὶ τέλους εὐτυχοῦς · ὃς δ’ ἂν παραβῇ καὶ ἀτιμάσῃ τὸν ἐπιτρέψαντα ἢ δόντα τὴν δωρεὰν ταύτην , οὐδὲν ἀπώνατο τῆς πολλῆς ἐξουσίας καὶ δυνάμεως ἢ τοσοῦτον μόνον ὅσον φανερὸς πᾶσι γενέσθαι τοῖς καθ’ αὑτὸν καὶ τοῖς ὕστερον πονηρὸς καὶ ἀκόλαστος ὤν , τὸν μυθευόμενον Φαέθοντος ἀναπληρώσας πότμον , ἅτε ἰσχυροῦ καὶ θείου παρὰ μοῖραν ἐπιβὰς ἅρματος , οὐχ ἱκανὸς ὢν ἡνίοχος . 
λέγει δὲ καὶ Ὅμηρος ὧδέ πως · 
ὃς μὲν ἀπηνὴς αὐτὸς ἔῃ καὶ ἀπηνέα εἰδῇ , τῷ δὲ καταρῶνται πάντες βροτοὶ ἄλγἐ ὀπίσσω ζωῷ , ἀτὰρ τεθνεῶτί γ’ ἐφεψιόωνται ἅπαντες · 
ὃς δ’ ἂν ἀμύμων αὐτὸς ἔῃ καὶ ἀμύμονα εἰδῇ , τοῦ μέντοι κλέος εὐρὺ διὰ ξεῖνοι φορέουσι πάντας ἐπ’ ἀνθρώπους , πολλοί τέ μιν ἐσθλὸν ἔειπον . 
τὸ μὲν οὖν ἐμόν , ὅπερ ἔφην , ἥδιστα καὶ προθυμότατα τοῦτον εἴποιμ’ ἂν τὸν λόγον , τὸν ὑπὲρ τοῦ Διὸς καὶ τῆς τοῦ παντὸς φύσεως . 
ἐπεὶ δὲ πλείων ἐστὶ παντὸς τοῦ καιροῦ τοῦ παρόντος καὶ δεόμενος ἀποδείξεων ἀκριβεστέρων , αὖθίς ποτε ἴσως γένοιτ’ ἂν σχολὴ διελθεῖν αὐτόν . 
εἰ δ’ ἄρα μῦθον ἐθέλοις τινὰ ἀκοῦσαι , μᾶλλον δὲ ἱερὸν καὶ ὑγιῆ λόγον σχήματι μύθου λεγόμενον , τυχὸν οὐκ ἄτοπός σοι φανήσεται νῦν τε καὶ ὕστερον ἐνθυμουμένῳ κατὰ σαυτὸν ὃν ἐγώ ποτε ἤκουσα γυναικὸς Ἠλείας ἢ Ἀρκαδίας ὑπὲρ 
Ἡρακλέους διηγουμένης . 
ὡς γὰρ ἔτυχον ἐν τῇ φυγῇ ποτε ἀλώμενος · καὶ πολλήν γε χάριν οἶδα τοῖς θεοῖς , ὅτι με οὐκ εἴασαν θεατὴν γενέσθαι πολλῶν καὶ ἀδίκων πραγμάτων · ἐπῄειν δ’ οὖν ὡς ἐδυνάμην πλείστην γῆν ἐν ἀγύρτου σχήματι καὶ στολῇ , τοῦτο μὲν παρ’ Ἕλληνας , τοῦτο δὲ παρὰ βαρβάρους , αἰτίζων ἀκόλους , οὐκ ἄορας οὐδὲ λέβητας . 
καὶ δή ποτε ἀφικόμενος εἰς Πελοπόννησον ταῖς μὲν πόλεσιν οὐ πάνυ προσῄειν , περὶ δὲ τὴν χώραν διέτριβον , ἅτε πολλὴν ἱστορίαν ἔχουσαν , νομεῦσι καὶ κυνηγέταις , γενναίοις τε καὶ ἁπλοῖς ἤθεσιν , ἐπιμιγνύμενος . 
καὶ δὴ βαδίζων ὡς ἀφ’ Ἡραίας εἰς Πῖσαν παρὰ τὸν Ἀλφειὸν μέχρι μέν τινος ἐπετύγχανον τῆς ὁδοῦ , μεταξὺ δὲ εἰς ὕλην τινὰ καὶ δυσχωρίαν ἐμπεσὼν καὶ πλείους ἀτραποὺς ἐπὶ βουκόλἰ ἄττα καὶ ποίμνας φερούσας , οὐδενὶ συναντῶν οὐδὲ δυνάμενος ἐρέσθαι , διαμαρτάνω τε καὶ ἐπλανώμην μεσημβρίᾳ σταθερᾷ . 
ἰδὼνοὖν ἐπὶ ὑψηλῷ τινι δρυῶν συστροφὴν οἷον ἄλσος , ᾠχόμην ὡς ἀποψόμενος ἐντεῦθεν ὁδόν τινα ἢ οἰκίαν . 
καταλαμβάνω οὖν λίθους τέ τινας εἰκῇ ξυγκειμένους καὶ δέρματα ἱερείων κρεμάμενα καὶ ῥόπαλα καὶ βακτηρίας , νομέων τινῶν ἀναθήματα , ὡς ἐφαίνετο , ὀλίγον δὲ ἀπωτέρω καθημένην γυναῖκα ἰσχυρὰν καὶ μεγάλην , τῇδὲ ἡλικίᾳ πρεσβυτέραν , τὰ μὲν ἄλλα ἄγροικον στολὴν ἔχουσαν , πλοκάμους δέ τινας πολιοὺς καθεῖτο . 
ταύτην ἕκαστα ἀνηρώτων . 
ἣ δὲ πάνυ πρᾴως καὶ φιλοφρόνως δωρίζουσα τῇ φωνῇ τόν τε τόπον ἔφραζεν ὡς Ἡρακλέους ἱερὸς εἴη , καὶ περὶ αὑτῆς , ὅτι παῖδα ἔχοι ποιμένα καὶ πολλάκις αὐτὴ νέμοι τὰ πρόβατα · ἔχειν δὲ μαντικὴνἐκ μητρὸς θεῶν δεδομένην , χρῆσθαι δὲ αὐτῇ τούς τε νομέας πάντας τοὺς πλησίον καὶ τοὺς γεωργοὺς ὑπὲρ καρπῶν καὶ βοσκημάτων γενέσεως καὶ σωτηρίας . 
καὶ σὺ δὲ ἐλήλυθας , ἔφη , οὐκ ἄνευ θείας τύχης εἰς τόνδε τὸν τόπον · οὐ γὰρ ἐάσω σε ἀπελθεῖν μάτην . 
καὶ μετὰ τοῦτο ἤδη προέλεγεν ὅτι οὐ πολὺς χρόνος ἔσοιτόμοι τῆς ἄλης καὶ τῆς ταλαιπωρίας , οὔτε σοί , εἶπεν , οὔτε τοῖς ἄλλοις ἀνθρώποις . 
ταῦτα δὲ ἔλεγεν , οὐχ ὥσπερ οἱ πολλοὶ τῶν λεγομένων ἐνθέων ἀνδρῶν καὶ γυναικῶν , ἀσθμαίνουσα καὶ περιδινοῦσα τὴν κεφαλὴν καὶ πειρωμένη δεινὸν ἐμβλέπειν , ἀλλὰ πάνυ ἐγκρατῶς καὶ σωφρόνως . 
συμβαλεῖς δέ , ἔφη , ποτὲ ἀνδρὶ καρτερῷ , πλείστης ἄρχοντι χώρας καὶ ἀνθρώπων · τούτῳ μήποτε ὀκνήσῃς εἰπεῖν τόνδε τὸν μῦθον , εἰ καί σου καταφρονεῖν τινες μέλλοιεν ὡς ἀδολέσχου καὶ πλάνητος . 
οἱ γὰρ ἀνθρώπων λόγοι καὶ τὰ πάντα σοφίσματα οὐδενὸς ἄξια πρὸς τὴν παρὰ τῶν θεῶν ἐπίπνοιαν καὶ φήμην . 
ὅσοι γάρ ποτε σοφοὶ καὶ ἀληθεῖς κατ’ ἀνθρώπους λόγοι περὶ θεῶν τε καὶ τοῦ σύμπαντος , οὐκ ἄνευ θείας ποτε βουλήσεως καὶ τύχης ἐν ψυχῇ ποτε ἀνθρώπων ἐγένοντο διὰ τῶν πρώτων μαντικῶν τε καὶ θείων ἀνδρῶν · οἷον ἐν Θρᾴκῃ τινὰ λέγουσιν Ὀρφέα γενέσθαι Μούσης υἱόν , ἄλλον δὲ ποιμένα ἐν ὄρει τινὶ τῆς Βοιωτίας αὐτῶν ἀκοῦσαι τῶν Μουσῶν · ὅσοι δὲ ἄνευ δαιμονίου κατοχῆς καὶ ἐπιπνοίας λόγους τινὰς ὡς ἀληθεῖς παρ’ αὑτῶν ἐκόμισαν εἰς τὸν βίον ἀτόπους καὶ πονηρούς . 
ἄκουε δὴ τοῦδε τοῦ μύθου σφόδρα ἐγρηγορώς τε καὶ τὸν νοῦν προσέχων , ὅπως διαμνημονεύσας ἀπαγγείλῃς πρὸς ἐκεῖνον , ᾧ φημί σε συμβαλεῖν . 
ἔστι δὲ περὶ τοῦδε τοῦ θεοῦ , παρ’ ᾧ νῦν ἐσμεν . 
ἦν μὲν γάρ , ὡς πάντες λέγουσι , 
Διὸς υἱὸς ἐξ Ἀλκμήνης , βασιλεὺς δὲ οὐ μόνον Ἄργους , ἀλλὰ καὶ τῆς Ἑλλάδος ἁπάσης . 
τοῦτο δὲ οἱ πολλοὶ οὐκ ἴσασιν , ἀλλ’ ὅτι αὐτὸς ἀπεδήμει στρατευόμενος καὶ φυλάττων τὴν ἀρχήν , οἱ δ’ 
Εὐρυσθέα φασὶ βασιλεύειν τότε ὃς ἦν πάντων φιλοπονώτατος καὶ πολὺ κρείττων τῶν ἐκεῖ . 
ταῦτα μὲν οὖν λέγεται μάτην ὑπ’ αὐτῶν . 
ἐκεῖνος δὲ οὐ μόνον τῆς Ἑλλάδος ἦν βασιλεύς , ἀλλ’ ἀπ’ ἀνίσχοντος ἡλίου μέχρι δυομένου πάσης ἦρχε γῆς καὶ τῶν ἀνθρώπων ἁπάντων , παρ’ οἷς ἱερά ἐστιν Ἡρακλέους . 
ἦν δὲ καὶ πεπαιδευμένος ἁπλῶς , πολυτρόπως οὐδὲ περιττῶς σοφίσμασι καὶ πανουργήμασιν ἀνθρώπων κακοδαιμόνων . 
λέγουσι δὲ καὶ ταῦτα περὶ 
Ἡρακλέους , ὡς γυμνὸς ᾔει μόνον ἔχων λεοντῆν καὶ ῥόπαλον . 
τοῦτο δὲ οὕτως λέγουσιν , ὅτι ἐκεῖνος οὔτε χρυσίον οὔτε ἀργύριον οὔτε ἐσθῆτα περὶ πολλοῦ ἐποιεῖτο , ἀλλὰ ταῦτα πάντα ἐνόμιζε τοῦ μηδενὸς ἄξια , πλὴν ὅσον δοῦναι καὶ χαρίσασθαι . 
πολλοῖς γοῦν οὐ μόνον χρήματα ἄπειρα καὶ γῆν καὶ ἀγέλας ἵππων καὶ βοῶν , ἀλλὰ βασιλείας καὶ πόλεις ὅλας ἐδωρήσατο . 
ἐπίστευε γὰρ αὑτοῦ πάντα εἶναι καὶ οὐδὲν ἀλλότριον , προσγίγνεσθαι δὲ τοῖς δοθεῖσι τὴν εὔνοιαν τῶν λαβόντων . 
οὐ τοίνυν οὐδὲ ἐκεῖνο ἀληθές φασιν ὅτι δὴ περιῄει μόνος ἄνευ στρατιᾶς . 
οὐ γὰρ δυνατὸν πόλεις τε ἐξαιρεῖν καὶ τυράννους ἀνθρώπους καταλύειν καὶ πᾶσι πανταχοῦ προστάττειν χωρὶς δυνάμεως . 
δτι δὲ αὐτουργὸς ἦν καὶ τῇ ψυχῇ πρόθυμος καὶ τὸ σῶμα ἱκανὸς καὶ πάντων μάλιστα ἐπόνει , μόνον αὐτὸν ἔφασαν βαδίζειν καὶ πράττειν ἅπαντα ὅσα βούλοιτο . 
καὶμὴν ὅ γε πατὴρ αὐτοῦ πολλὴν ἐπιμέλειαν ἐποιεῖτο , ὁρμάς τε ἀγαθὰς ἐπιπέμπων καὶ εἰς ὁμιλίας ἀνθρώπων ἀγαθῶν ἄγων . 
ἐσήμαινε δὲ καὶ δῑ οἰωνῶν καὶ δῑ ἐμπύρων καὶ διὰ πάσης μαντικῆς ἕκαστα . 
ἐπεὶ δὲ ἐώρα βουλόμενον ἄρχειν αὐτόν , οὐ τῶν ἡδονῶν οὐδὲ τῶν πλεονεξιῶν ἐπιθυμοῦντα , ὧν ἕνεκεν οἱ πολλοὶ τούτου ἐρῶσιν , ἀλλ)ὡς ἂν δύνηται πλεῖστα καὶ πλείστους εὖ ποιεῖν , ἐπιστάμενος αὐτοῦ γενναίαν οὖσαν τὴν φύσιν , ὅμως δὲ ὑπονοῶν ὅσον ἦν ἐν αὐτῷ θνητόν , καὶ ὅτι πολλὰ παραδείγματα ἐν ἀνθρώποις πονηρὰ εἴη τρυφῆς καὶ ἀκολασίας καὶ πολλοὶ παρατρέπουσιν ἄκοντα τὸν πεφυκότα ὀρθῶς ἔξω τῆς αὑτοῦ φύσεώς τε καὶ γνώμης , ταῦταλογιζόμενος Ἑρμῆν ἔπεμψε , κελεύσας ἃ δεῖ ποιεῖν . 
ὁ δὲ ἀφικόμενος εἰς Θήβας , ἔνθα νέος ὢν ἐτρέφετο Ἡρακλῆς , ἔφραζέν τε ὃς εἴη καὶ παρ’ ὅτου πεμφθείς , καὶ ἄγει λαβὼν αὐτὸν ἄφραστον καὶ ἄβατον ἀνθρώποις ὁδόν , ἕως ἦλθεν ἐπί τινα ὑπεροχὴν ὄρους περιφανῆ καὶ σφόδρα ὑψηλήν , τὰ δὲ ἔξωθεν δεινῶς ἀπότομον κρημνοῖσὀρθίοις καὶ βαθείᾳ φάραγγι ποταμοῦ κύκλῳ περιρρέοντος , πολὺν ψόφον τε καὶ ἦχον ἀναδιδόντος , ὡς τοῖς κάτωθεν ἀναβλέπουσι μίαν ὁρᾶσθαι τὴν ἄνω κορυφήν , τὸ δὲ ἀληθὲς ἦν δίδυμος ἐκ μιᾶς ῥίζης , καὶ πολύ γε ἀλλήλων διεστήκεσαν . 
ἐκαλεῖτο δὲ αὐτῶν ἡ μὲν βασίλειος ἄκρα , ἱερὰ Διὸς βασιλέως , ἡ δὲ ἑτέρα τυραννική , Τυφῶνος ἐπώνυμος . 
δύο δὲ εἶχον ἔξωθεν ἐφόδους εἰς αὑτάς , ἑκατέρα ἡ μὲν βασίλειος ἀσφαλῆ καὶ πλατεῖαν , ὡς ἀκινδύνως τε καὶ ἀπταίστως δῑ αὐτῆς εἰσιέναι ἐφ’ ἅρματος ἐλαύνοντα , εἴ τῳ δεδομένον εἴη παρὰ τοῦ μεγίστου θεῶν · ἡ δὲ ἑτέρα στενήν τε καὶ σκολιὰν καὶ βίαιον , ὡς τοὺς πλείστους πειρωμένους αὐτῆς οἴχεσθαι κατὰ τῶν κρημνῶν καὶ τοῦ ῥεύματος , ἅτε οἶμαι παρὰ δίκην ἰόντας . 
φαίνεται μὲν οὖν , ὅπερ ἔφην , τοῖς πολλοῖς , ἅτε ὁρῶσι μακρόθεν , ἄμφω μία τε καὶ ἐν ταὐτῷ σχεδόν , ὑπερέχει δὲ ἡ βασίλειος κορυφὴ τοσοῦτον ὥστ’ ἐκείνη μὲν ἐπάνω τῶν νεφῶν ἐστιν , ἐν αὐτῷ τῷ τε καθαρῷ καὶ αἰθρίῳ ἀέρι , ἡ δὲ ἑτέρα πολὺ κατωτέρω , περὶ αὐτὴν μάλιστα τὴν τῶν νεφῶν συστροφήν , σκοτεινὴ καὶ ἀχλυώδης . 
ἄγων οὖν ἐκεῖσε ὁ Ἑρμῆς ἐπέδειξε τὴν φύσιν τοῦ χωρίου . 
τοῦ δὲ Ἡρακλέους , ἅτε νέου καὶ φιλοτίμου , προθυμουμένου θεάσασθαι τἄνδον , Οὐκοῦν ἕπου , φησίν , ἵνα καὶ σαφῶς ἴδῃς τὴν διαφορὰν τῶν ἄλλων , ἃ λανθάνει τοὺς ἀνοήτους . 
ἐπεδείκνυεν οὖν αὐτῷ πρῶτον ἐπὶ τῆς μείζονος κορυφῆς καθημένην ἐν θρόνῳ λαμπρῷ γυναῖκα εὐειδῆ καὶ μεγάλην , ἐσθῆτι λευκῇ κεκοσμημένην , σκῆπτρον ἔχουσαν οὐ χρυσοῦν οὐδὲ ἀργυροῦν , ἀλλ’ ἑτέρας φύσεως καθαρᾶς καὶ πολὺ λαμπροτέρας , ὁποίαν μάλιστα τὴν Ἥραν γράφουσι · 
τὸ δὲ πρόσωπον φαιδρὸν ὁμοῦ καὶ σεμνόν , ὡς τοὺς μὲν ἀγαθοὺς ἅπαντας θαρρεῖν ὁρῶντας , κακὸν δὲ μηδένα δύνασθαι προσιδεῖν , μὴ μᾶλλον ἢ τὸν ἀσθενῆ τὴν ὄψιν ἀναβλέψαι πρὸς τὸν τοῦ ἡλίου κύκλον · καθεστηκὸς δὲ καὶ ὅμοιον αὐτῆς τὸ εἶδος ὁρᾶσθαι καὶ τὸ βλέμμα οὐ μετατρεπόμενον · πολλὴν δ’ εὐφημίαν τε καὶ ἡσυχίαν ἀθόρυβον κατέχειν τὸν τόπον . 
ἦν δὲ ἅπαντα μεστὰ καρπῶν τε καὶ ζῴων εὐθηνούντων ἀπὸ παντὸς γένους · παρῆν δὲ καὶ χρυσὸς αὐτόθι ἄπλετος σεσωρευμένος καὶ ἄργυρος καὶ χαλκὸς καὶ σίδηρος . 
οὐ μὴν ἐκείνη γε οὐδὲν τῷ χρυσῷ προσεῖχεν οὐδὲ ἐτέρπετο , ἀλλὰ μᾶλλον τοῖς καρποῖς τε καὶ ζῴοις . 
ἰδὼν οὖν αὐτὴν ὁ 
Ἡρακλῆς ᾐδέσθη τε καὶ ἠρυθρίασεν , τιμῶν καὶ σεβόμενος , ὡς ἂν ἀγαθὸς παῖς μητέρα γενναίαν . 
καὶ ἤρετο τίς ἐστι θεῶν τὸν 
Ἑρμῆν · ὁ δὲ εἶπεν , Αὕτη σοι μακαρία δαίμων Βασιλεία , Διὸς βασιλέως ἔκγονος . 
ὁ δὲ Ἡρακλῆς ἐχάρη καὶ ἐθάρρησε πρὸς αὐτήν . 
καὶ αὖθις ἐπήρετο τὰς σὺν αὐτῇ γυναῖκας . 
τίνες εἰσίν ; 
ἔφη · ὡς εὐσχήμονες καὶ μεγαλοπρεπεῖς καὶ ἀρρενωποί . 
ἥδε μέν , ἔφη , σοι ἡ προσορῶσα γοργόν τε καὶ πρᾷον , ἐκ δεξιῶν καθημένη , Δίκη , πλείστῳ δὴ καὶ φανερωτάτῳ λάμπουσα κάλλει . 
παρὰ δὲ αὐτὴν 
Εὐνομία , πάνυ ὁμοία καὶ μικρὸν διαφέρουσα τὸ εἶδος . 
ἐκ δὲ τοῦ ἐπὶ θάτερα μέρους γυνὴ σφόδρα ὡραία καὶ ἁβρῶς ἐσταλμένη καὶμειδιῶσα ἀλύπως · εἰρήνην καλοῦσιν αὐτήν · ὁ δ’ ἐγγὺς οὗτος ἑστηκὼς τῆς Βασιλείας παρ’ αὐτὸ τὸ σκῆπτρον ἔμπροσθεν ἰσχυρὸς ἀνήρ , πολιὸς καὶ μεγαλόφρων , οὗτος δὴ καλεῖται Νόμος , ὁ δὲ αὐτὸς καὶ λόγος ὀρθὸς κέκληται , σύμβουλος καὶ πάρεδρος , οὗ χωρὶς οὐδὲν ἐκείναις πρᾶξαι θέμις οὐδὲ διανοηθῆναι . 
ταῦτα μὲν οὖνἀκούων καὶ ὁρῶν ἐτέρπετο καὶ προσεῖχε τὸν νοῦν , ὡς οὐδέποτε αὐτῶν ἐπιλησόμενος . 
ἐντεῦθεν δὴ ἐπεὶ κατιόντες ἐγένοντο κατὰ τὴν τυραννικὴν εἴσοδον , Δεῦρο , ἔφη , θέασαι καὶ τὴν ἑτέραν , ἧς ἐρῶσιν οἱ πολλοὶ καὶ περὶ ἧς πολλὰ καὶ παντοδαπὰ πράγματα ἔχουσι , φονεύοντες οἱ ταλαίπωροι , παῖδές τε γονεῦσι πολλάκις ἐπιβουλεύοντεσκαὶ γονεῖς παισὶ καὶ ἀδελφοὶ ἀδελφοῖς , τὸ μέγιστον κακὸν ἐπιποθοῦντες καὶ μακαρίζοντες , ἐξουσίαν μετὰ ἀνοίας . 
καὶ δὴ πρῶτον μὲν αὐτῷ τὰ περὶ τὴν εἴσοδον ἐδείκνυεν , ὡς μία μὲν ἐφαίνετο πρόδηλος , καὶ αὐτὴ σχεδὸν , ὁποίαν πρότερον εἶπον , ἐπισφαλὴς καὶ παρ’ αὐτὸν φέρουσα τὸν κρημνόν , πολλαὶ δὲ ἄδηλοικαὶ ἀφανεῖς διαδύσεις , καὶ κύκλῳ πᾶς ὑπόνομος ὁ τόπος καὶ διατετμημένος ὑπ’ αὐτὸν οἶμαι τὸν θρόνον , αἱ δὲ πάροδοι καὶ ἀτραποὶ πᾶσαι πεφυρμέναι αἵματι καὶ μεσταὶ νεκρῶν . 
διὰ δὲ τούτων οὐδεμιᾶς ἦγεν αὐτόν , ἀλλ’ ἔξωθεν καθαρωτέραν , ἅτε οἶμαι θεατὴν ἐσόμενον . 
ἐπεὶ δὲ εἰσῆλθον , καταλαμβάνουσι τὴν Τυραννίδα καθημένηνὑψηλὴν ἐξεπίτηδες , προσποιουμένην καὶ ἀφομοιοῦσαν αὑτὴν τῇ Βασιλείᾳ , πολὺ δέ , ὡς ἐνόμιζεν , ὑψηλοτέρῳ καὶ κρείττονι τῷ θρόνῳ , μυρίας ἄλλας τινὰς ἔχοντι γλυφάς , καὶ διαθέσει χρυσοῦ καὶ ἐλέφαντος καὶ ἠλέκτρου καὶ ἐβένου καὶ παντοδαπῶν χρωμάτων πεποικιλμένῳ . 
τὴν δὲ βάσιν οὐκ ἦν ἀσφαλὴς ὁ θρόνος οὐδὲ ἡδρασμένος , ἀλλὰ κινούμενός τε καὶ ὀκλάζων . 
ἦν δὲ οὐδ’ ἄλλο οὐδὲν ἐν κόσμῳ διακείμενον , ἀλλὰ πρὸς δόξαν ἅπαντα καὶ ἀλαζονείαν καὶ τρυφήν , πολλὰ μὲν σκῆπτρα , πολλαὶ δὲ τιᾶραι καὶ διαδήματα ἐπὶ τῆς κεφαλῆς . 
καὶ δὴ μιμουμένη τὸ ἐκείνης ἦθος ἀντὶ μὲν τοῦ προσφιλοῦς μειδιάματος ταπεινὸν ἐσεσήρει καὶ ὕπουλον , ἀντὶ δὲ τοῦ σεμνοῦ βλέμματος σκυθρωπὸν ὑφεωρᾶτο καὶ ἄγριον . 
ἵνα δὲ φαίνοιτο μεγαλόφρων , οὐ προσέβλεπε τοὺς προσιόντας , ἀλλ’ ὑπερεώρα καὶ ἠτίμαζεν . 
ἐκ δὲ τούτου πᾶσιν ἀπηχθάνετο , πάντας δὲ ὑπενόει . 
καθημένη δὲ ἀτρεμίζειν οὐκ ἐδύνατο , θαμινὰ δὲ κύκλῳ περιέβλεπε καὶ ἀνεπήδα πολλάκις ἐκ τοῦ θρόνου . 
τὸ δὲ χρυσίον αἴσχιστα ἐφύλαττεν ἐν τοῖς κόλποις , πάλιν δὲ ἐρρίπτει φοβηθεῖσα ἀθρόον , εἶτ’ εὐθὺς ἥρπαζεν ὅ , τι ἔχοι τις τῶν παριόντων καὶ τὸ βραχύτατον . 
ἡ δὲ ἐσθὴς παντοδαπή , τοῦτο μὲν ἁλουργίδων , τοῦτο δὲ φοινικῶν , τοῦτο δὲ κροκωτῶν · ἦσαν δὲ καὶ λευκοί τινες φαινόμενοι τῶν πέπλων · πολλὰ δὲ καὶ κατέρρηκτο τῆς στολῆς . 
χρώματα δὲ παντοδαπὰ ἠφίει , φοβουμένη καὶ ἀγωνιῶσα καὶ ἀπιστοῦσα καὶ ὀργιζομένη , καὶ ποτὲ μὲν ὑπὸ λύπης ταπεινή , ποτὲ δὲ ὑφ’ ἡδονῆς μετέωρος ἑωρᾶτο , καὶ νῦν μὲν ἐγέλα τῷ προσώπῳ πάνυ ἀσελγῶς , πάλιν δὲ εὐθὺς ἐθρήνει . 
ἦν δὲ καὶ ὅμιλος περὶ αὐτὴν γυναικῶν οὐδὲν ἐκείναις ὁμοίων , αἷς ἔφην εἶναι περὶ τὴν 
Βασιλείαν , ἀλλ’ Ὠμότης καὶ Ὕβρις καὶ Ἀνομία καὶ Στάσις , αἳ πᾶσαι διέφθειρον αὐτὴν καὶ κάκιστα ἀπώλλυον . 
ἀντὶ δὲ Φιλίας 
Κολακεία παρῆν , δουλοπρεπὴς καὶ ἀνελεύθερος , οὐδεμιᾶς ἧττον ἐπιβουλεύουσα ἐκείνων , ἀλλὰ μάλιστα δὴ πάντων ἀπολέσαι ζητοῦσα . 
ὡς δὲ καὶ ταῦτα ἱκανῶς τεθέατο , πυνθάνεται αὐτοῦ ὁ Ἑρμῆς πότερα αὐτὸν ἀρέσειε τῶν πραγμάτων καὶ ποτέρα τῶν γυναικῶν . 
ἀλλὰ τὴν μὲν ἑτέραν , ἔφη , θαυμάζω καὶ ἀγαπῶ , καὶ δοκεῖ μοι θεὸς ἀληθῶς εἶναι , ζήλου καὶ μακαρισμοῦ ἀξία , ταύτην δὲ τὴν ὑστέραν ἐχθίστην ἔγωγε ἡγοῦμαι καὶ μιαρωτάτην , ὥστε ἥδιστα ἂν αὐτὴν ὤσαιμι κατὰ τούτου τοῦ σκοπέλου καὶ ἀφανίσαιμι . 
ταῦτ’ οὖν ἐπῄνεσεν ὁ Ἑρμῆς καὶ τῷ Διὶ ἔφρασεν . 
κἀκεῖνος ἐπέτρεψεν αὐτῷ βασιλεύειν τοῦ σύμπαντος ἀνθρώπων γένους , ὡς ὄντι ἱκανῷ . 
τοιγαροῦν ὅπου μὲν ἴδοι τυραννίδα καὶ τύραννον ἐκόλαζε καὶ ἀνῄρει παρά τε Ἕλλησι καὶ βαρβάροις · ὅπου δὲ βασιλείαν καὶ βασιλέα , ἐτίμα καὶ ἐφύλαττεν . 
καὶ διὰ τοῦτο τῆς γῆς καὶ τῶν ἀνθρώπωνσωτῆρα εἶναι , οὐχ ὅτι τὰ θηρία αὐτοῖς ἀπήμυνεν · 
πόσον γὰρ ἄν τι καὶ βλάψειε λέων ἤ σῦς ἄγριος ; 
ἀλλ’ ὅτι τοὺς ἀνημέρους καὶ πονηροὺς ἀνθρώπους ἐκόλαζε καὶ τῶν ὑπερηφάνων τυράννων κατέλυε καὶ ἀφῃρεῖτο τὴν ἐξουσίαν . 
καὶ νῦν ἔτι τοῦτο δρᾷ , καὶ βοηθός ἐστι καὶ φύλαξ σοι τῆς ἀρχῆς , ἕως ἄν τυγχάνῃς βασιλεύων . 
περὶ ΒΑΣΙΛΕΙΑΣ β . 
λέγεταί ποτε Ἀλέξανδρον τῷ πατρὶ Φιλίππῳ μειράκιον ὄντα διαλεχθῆναι περὶ Ὁμήρου μάλα ἀνδρείως καὶ μεγαλοφρόνως · οἱ δὲ αὐτοὶ λόγοι οὗτοι σχεδόν τι καὶ περὶ βασιλείας ἦσαν . 
ἐτύγχανε μὲν γὰρ ὁ Ἀλέξανδρος στρατευόμενος ἤδη μετὰ τοῦ πατρός , καίτοιτοῦ Φιλίππου κωλύοντος · ὁ δὲ οὐχ οἷός τ’ ἦν κατέχειν αὑτὸν , ὥσπερ οἱ γενναῖοι σκύλακες οὐχ ὑπομένουσιν ἀπολείπεσθαι τῶν ἐπὶ θήραν ἐξιόντων , ἀλλὰ ξυνέπονται πολλάκις ἀπορρήξαντες τὰ δεσμά . 
ἐνίοτε μὲν οὖν ταράττουσιν ἐν τῷ ἔργῳ διὰ τὴν νεότητα καὶ τὴν ἐπιθυμίαν φθεγγόμενοι πρὸ τοῦ καιροῦ καὶ τὸ θηρίονἀνιστάντες · ἐνίοτέ γε μὴν εἷλον αὐτοὶ προπηδήσαντες . 
τοιαῦτα ἐκεῖνος ἔπασχε τὸ πρῶτον , ὥστε καὶ τῆς ἐν Χαιρωνείᾳ μάχης τε καὶ νίκης φασὶν αὐτὸν αἴτιον γενέσθαι , τοῦ πατρὸς ὀκνοῦντος τὸν κίνδυνον . 
τότε δ’ οὖν ἀπὸ στρατείας ἥκοντες ἐν Δίῳ τῆς Πιερίας ἔθυον ταῖς Μούσαις , καὶ τὸν ἀγῶνα τῶν Ὀλυμπίων ἐτίθεσαν , ὅνφασιν ἀρχαῖον εἶναι παρ’ αὐτοῖς . 
ἤρετο οὖν αὐτὸν ὁ Φίλιππος ἐν τῇ συνουσίᾳ , Διὰ τί ποτε , ὦ παῖ , σφόδρα οὕτως ἐκπέπληξαι τὸν Ὅμηρον ὥστε διατρίβεις περὶ μόνον τῶν ποιητῶν . 
ἐχρῆν μέντοι μηδὲ τῶν ἄλλων ἀμελῶς ἔχειν . 
σοφοὶ γὰρ οἱ ἄνδρες . 
καὶ ὁ 
Ἀλέξανδρος ἔφη , Ὅτι δοκεῖ μοι , ὦ πάτερ , οὐ πᾶσα ποίησις βασιλεῖ πρέπειν , ὥσπερ οὐδὲ στολή . 
τὰ μὲν οὖν ἄλλα ποιήματα ἔγωγε ἡγοῦμαι τὰ μὲν συμποτικὰ αὐτῶν , τὰ δὲ ἐρωτικά . 
τὰ δὲ ἐγκώμια ἀθλητῶν τε καὶ ἵππων νικώντων , τὰ δ’ ἐπὶ τοῖς τεθνεῶσι θρήνους , τὰ δὲ γέλωτος ἕνεκεν ἢ λοιδορίας πεποιημένα , ὥσπερ τὰ τῶν κωμῳδοδιδασκάλων καὶ τὰ τοῦ Παρίου ποιητοῦ · ἴσως δέ τινα αὐτῶν καὶ δημοτικὰ λέγοιτ’ ἄν , συμβουλεύοντα καὶ παραινοῦντα τοῖς πολλοῖς καὶ ἰδιώταις , καθάπερ οἶμαι τὰ Φωκυλίδου καὶ Θεόγνιδος · 
ἀφ’ ὧν τί ἂν ὠφεληθῆναι δύναιτο ἀνὴρ ἡμῖν ὅμοιος , πάντων μὲν κρατέειν ἐθέλων , πάντεσσι δ’ ἀνάσσειν ; 
τὴν δέ γε Ὁμήρου ποίησιν μόνην ὁρῶ τῷ ὄντι γενναίαν καὶ μεγαλοπρεπῆ πρεπῆ καὶ βασιλικήν , ᾗ πρέπει τὸν νοῦν προσέχειν ἄνδρα μάλιστα μὲν ἄρξειν μέλλοντα τῶν ὅποι ποτὲ ἀνθρώπων , εἰ δὲ μή , τῶν πλείστων καὶ φανερωτάτων , ἀτεχνῶς γε ἐσόμενον κατ’ ἐκεῖνον ποιμένα λαῶν . 
ἢ πῶς οὐκ ἄτοπον ἵππῳ μὲν μὴ ἐθέλειν ἢ τῷ ἀρίστῳ χρῆσθαι τὸν βασιλέα , τῶν δὲ ποιητῶν καὶ τοῖς ἥττοσιν ἐντυγχάνειν , ὥσπερ σχολὴν ἄγοντα ; 
εὖ ἴσθι , ἔφη , ὦ πάτερ , ἐγὼ οὐ μόνον ποιητὴν ἕτερον , ἀλλ’ οὐδὲ μέτρον ἄλλο ἢ τὸ Ὁμήρου ἡρῷον ἀκούων ἀνέχομαι . 
πάνυ οὖν ὁ Φίλιππος αὐτὸν ἠγάσθη τῆς μεγαλοφροσύνης , ὅτι δῆλος ἦν οὐδὲν φαῦλον οὐδὲ ταπεινὸν ἐπινοῶν , ἀλλὰ τοῖς τε ἥρωσι καὶ τοῖς ἡμιθέοις παραβαλλόμενος . 
ὅμως δὲ κινεῖν αὐτὸν βουλόμενος , 
Τὸν δὲ Ἡσίοδον , ὦ Ἀλέξανδρε , ὀλίγου ἄξιον κρίνεις , ἔφη , ποιητήν ; 
οὐκ ἔγωγε , εἶπεν , ἀλλὰ τοῦ παντός , οὐ μέντοι βασιλεῦσιν οὐδὲ στρατηγοῖς ἴσως . 
ἀλλὰ τίσι μὴν ; 
καὶ ὁ Ἀλέξανδρος γελάσας , Τοῖς ποιμέσιν , ἔφη , καὶ τοῖς τέκτοσι καὶ τοῖς γεωργοῖς . 
τοὺς μὲν γὰρ ποιμένας φησὶ φιλεῖσθαι ὑπὸ τῶν Μουσῶν , τοῖς δὲ τέκτοσι μάλα ἐμπείρως παραινεῖ πηλίκον χρὴ τὸν ἄξονα τεμεῖν , καὶ τοῖς γεωργοῖς , ὁπηνίκα ἄρξασθαι πίθου . 
τί οὖν ; 
οὐχὶ ταῦτα χρήσιμα , ἔφη , τοῖς ἀνθρώποις , ὁ Φίλιππος ; 
οὐχ ἡμῖν γε , εἶπεν , ὦ πάτερ , οὐδὲ Μακεδόσι τοῖς νῦν , ἀλλὰ τοῖς πρότερον , ἡνίκα νέμοντες καὶ γεωργοῦντες Ἰλλυριοῖσἐδούλευον καὶ Τριβαλλοῖς . 
οὐδὲ τὰ περὶ τὸν σπόρον , ἔφη , καὶ τὸν ἀμητόν , ὁ Φίλιππος , ἀρέσκει σοι τοῦ Ἠσιόδου μεγαλοπρεπῶς οὕτως εἰρημένα ; 
πληιάδων Ἀτλαγενέων ἐπιτελλομενάων ἄρχεσθ’ ἀμητοῦ , ἀρότοιο δὲ δυσομενάων . 
πολύ γε μᾶλλον , εἶπεν ὁ Ἀλέξανδρος , τὰ παρ’ Ὁμήρῳ γεωργικά . 
καὶ ποῦ περὶ γεωργίας εἴρηκεν Ὅμηρος ; 
ἤρετο ὁ Φίλιππος , ἤ τὰ ἐν τῇ ἀσπίδι μιμήματα λέγεις τῶν ἀρούντων καὶ θεριζόντων καὶ τρυγώντων ; 
ἥκιστά γε , εἶπεν ὁ Ἀλέξανδρος , ἀλλὰ ἐκεῖνα πολὺ μᾶλλον · 
οἱ δ’ ὥστ’ ἀμητῆρες ἐναντίοι ἀλλήλοισιν ὄγμον ἐλαύνωσιν ἀνδρὸς μάκαρος κατ’ ἄρουραν πυρῶν ἢ κριθῶν · τὰ δὲ δράγματα ταρφέα πίπτει · 
ὥς Τρῶες καὶ Ἀχαιοὶ ἐπ’ ἀλλήλοισι θορόντες δῄουν , οὐδ’ ἕτεροι μνώοντ’ ὀλοοῖο φόβοιο . 
ταῦτα μέντοι ποιῶν Ὅμηρος ἡττᾶτο ὑπὸ Ἡσιόδου , ὁ Φίλιππος εἶπεν · ἢ οὐκ ἀκήκοας τὸ ἐπίγραμμα τὸ ἐν Ἑλικῶνι ἐπὶ τοῦ τρίποδος · 
Ἡσίοδος Μούσαις Ἑλικωνίσι τόνδ’ ἀνέθηκεν ὕμνῳ νικήσας ἐν Χαλκίδι θεῖον Ὅμηρον ; 
καὶ μάλα δικαίως , εἶπεν ὁ Ἀλέξανδρος , ἡττᾶτο · οὐ γὰρ ἐν βασιλεῦσιν ἠγωνίζετο , ἀλλ’ ἐν γεωργοῖς καὶ ἰδιώταις , μᾶλλον δὲ ἐν ἀνθρώποις φιληδόνοις καὶ μαλακοῖς . 
τοιγαροῦν ἠμύνατο τοὺς 
Εὐβοέας διὰ τῆς ποιήσεως Ὅμηρος . 
πῶς ; 
ἤρετο θαυμάσας ὁ 
Φίλιππος . 
ὅτι μόνους αὐτοὺς τῶν Ἑλλήνων περιέκειρεν αἴσχιστα , κομᾶν ὄπισθεν ἀφεὶς ὥσπερ οἱ νῦν τοὺς παῖδας τοὺς ἁπαλούς . 
καὶ ὁ Φίλιππος γελάσας λέγει , ὁρᾷς , ἦ δ’ ὃς , ὦ Ἀλέξανδρε , ὅτι δεῖ μὴ λυπεῖν τοὺς ἀγαθοὺς ποιητὰς μηδὲ τοὺς δεινοὺς συγγραφέας , ὡς κυρίους ὄντας ὅ , τι βούλονται περὶ ἡμῶν λέγειν . 
οὐ πάντως , εἶπε , κυρίους . 
τῷ γοῦν Στησιχόρῳ ψευσαμένῳ κατὰ τῆς Ἑλένης οὐ συνήνεγκεν . 
ὁ μέντοι Ἡσίοδος , ὦ πάτερ , δοκεῖ μοι οὐδὲ αὐτὸς ἀγνοεῖν τὴν ἑαυτοῦ δύναμιν ὅσον ἐλείπετο Ὁμήρου . 
πῶς λέγεις ; 
ὅτι ἐκείνου περὶ τῶν ἡρώων ποιήσαντος αὐτὸς ἐποίησε Γυναικῶν κατάλογον , καὶ τῷ ὄντι τὴν γυναικωνῖτιν ὕμνησε , παραχωρήσας 
Ὁμήρῳ τοὺς ἄνδρας ἐπαινέσαι . 
ἐκ τούτου δὲ ἤρετο ὁ Φίλιππος , Ἀλλὰ σύ , ὦ Ἀλέξανδρε , πότερον ἕλοιο ἂν Ἀγαμέμνων ἢ Ἀχιλλεὺς ἢ ἐκείνων τις γεγονέναι τῶν ἡρώων ἢ 
Ὅμηρος ; 
οὐ μέντοι , ἦ δ’ ὃς ὁ Ἀλέξανδρος , ἀλλὰ ὑπερβάλλειν πολὺ τὸν 
Ἀχιλλέα καὶ τοὺς ἄλλους . 
οὔτε γὰρ σὲ χείρονα νομίζω τοῦ Πηλέως οὔτε τῆς Φθίας ἀσθενεστέραν τὴν Μακεδονίαν οὔτε τὸν Ὄλυμπον ἀδοξότερον ὄρους τοῦ Πηλίου φαίην ἄν · ἀλλὰ μὴν οὐδὲ παιδείας φαυλοτέρας ἐπιτετύχηκα ὑπ’ Ἀριστοτέλους ἢ ἐκεῖνος ὑπὸ Φοίνικος τοῦ Ἀμύντορος , φυγάδος ἀνδρὸς καὶ διαφόρου τῷ πατρί . 
πρὸς δὲ αὖ τούτοις ὁ μὲν Ἀχιλλεὺς ὑπήκουεν ἑτέροις , καὶ πέμπεται μετὰ μικρᾶς δυνάμεως οὐ κύριος ἀλλ’ ἄλλῳ συστρατευσόμενος · ἐγὼ δὲ οὐκ ἄν ποτε ὑπὸ ἀνθρώπων οὐδενὸς βασιλευθείην . 
καὶ ὁ Φίλιππος μικροῦ παροξυνθείς , Ἀλλ’ ὑπ’ ἐμοῦ γε βασιλεύῃ , ὦ Ἀλέξανδρε . 
οὐκ ἔγωγε , εἶπεν · οὐ γὰρ ὡς βασιλέως , ἀλλ’ ὡς πατρὸς ἀκούω σου . 
οὐ δήπου καὶ θεᾶς φήσεις μητρὸς γεγονέναι σεαυτόν , ὥσπερ ὁ Ἀχιλλεύς ; 
εἶπεν ὁ Φίλιππος , ἢ Ὀλυμπιάδα συμβαλεῖν ἀξιοῖς 
Θέτιδι ; 
καὶ ὁ Ἀλέξανδρος ἡσυχῇ μειδιάσας , Ἐμοὶ μέν , εἶπεν , ὦ πάτερ , ἀνδρειοτέρα δοκεῖ πασῶν τῶν Νηρηίδων . 
ἐνταῦθα ὁ Φίλιππος γελάσας , Οὐκ ἀνδρειοτέρα μόνον , ἔφη , ὦ παῖ , ἀλλὰ καὶ πολεμικωτέρα . 
ἐμοὶ γοῦν οὐ παύεται πολεμοῦσα . 
ταῦτα μὲν οὖν ἐπὶ τοσοῦτον ἅμα σπουδῇ ἐπαιξάτην . 
πάλιν δὲ ἤρετο αὐτὸν ὁ Φίλιππος , Ἀλλὰ τὸν Ὅμηρον οὕτω σφόδρα , ὦ Ἀλέξανδρε , θαυμάζων , πῶς ὑπερορᾷς αὐτοῦ τὴν σοφίαν ; 
ὅτι , ἔφη , καὶ τοῦ Ὀλυμπίασι κήρυκος ἥδιστ’ ἂν ἀκούοιμι φθεγγομένου μέγα καὶ σαφές , οὐ μέντοι κηρύττειν ἐβουλόμην αὐτὸς ἑτέρους νικῶντας , ἀλλὰ πολὺ μᾶλλον κηρύττεσθαι . 
ταῦτα δὲ λέγων ἐποίει φανερὸν ὅτι τὸνμὲν Ὅμηρον ἐνόμιζε δαιμόνιον καὶ θεῖον τῷ ὄντι κήρυκα τῆς ἀρετῆς , αὑτὸν δὲ καὶ τοὺς ἄνδρας ἐκείνους ἀθλητάς τε καὶ ἀγωνιστὰς τῶν καλῶν ἔργων ἡγεῖτο. οὐδὲν μέντοι ἄτοπον , εἶπεν , ὦ πάτερ , εἰ καὶ ποιητὴς ἀγαθὸς εἴην παρεχούσης τῆς φύσεως · ἐπεί τοι καὶ ῥητορικῆς δέοι ἂν τῷ βασιλεῖ . 
σὺ γοῦν ἀντιγράφειν πολλάκισἀναγκάζει καὶ ἀντιλέγειν Δημοσθένει , μάλα δεινῷ ῥήτορι καὶ γόητι , καὶ τοῖς ἄλλοις τοῖς Ἀθήνησι πολιτευομένοις . 
καὶ ἐβουλόμην γε , εἶπεν ὁ Φίλιππος παίζων , παραχωρῆσαι Ἀθηναίοις Ἀμφιπόλεως ἀντὶ τῆς Δημοσθένους δεινότητος . 
ἀλλὰ πῶς Ὅμηρον οἴει διανοεῖσθαι περὶ ῥητορικῆς ; 
δοκεῖ μοι , ἔφη , τὸ πρᾶγμα θαυμάζειν , ὦπάτερ . 
οὐ γὰρ ἄν τῷ τε Ἀχιλλεῖ διδάσκαλον λόγων ἐπήγετο τὸν 
Φοίνικα (φησὶ γοῦν πεμφθῆναι αὐτὸν ὑπὸ τοῦ πατρὸς μύθων τε ῥητῆρ’ ἔμεναι πρηκτῆρά τε ἔργων.) τῶν τε ἄλλων τοὺς ἀρίστους καὶ βασιλικωτάτους ἐποίησεν ἐσπουδακότας οὐχ ἧττον περὶ τὴν τοιαύτην δύναμιν , τόν τε Διομήδηνκαὶ Ὀδυσσέα καὶ Νέστορα , τοῦτον μὲν ὑπερβάλλοντα τῇ τε συνέσει καὶ τῇ πειθοῖ . 
φησὶ γοῦν ἐν ἀρχῇ τῆς ποιήσεως , τοῦ καὶ ἀπὸ γλώσσης μέλιτος γλυκίων ῥέεν αὐδή · 
ὥστε καὶ τὸν Ἀγαμέμνονα εὔχεσθαι δέκα γέροντας αὐτῷ τοιούτους εἶναι μᾶλλον συμβούλους ἢ νεανίσκους οἷος ὅ τ’ Αἴας καὶ ὁ Ἀχιλλεύς , ὡς θᾶττον ἂν ἁλούσης τῆς Τροίας . 
καὶ μὴν τὸ μέγεθος τῆς περὶ τοὺς λόγους χρείας ἐδήλωσεν ἐν ἑτέρῳ . 
τῶν γὰρ Ἑλλήνων διὰ τὸ μῆκος τοῦ πολέμου καὶ τὴν χαλεπότητα τῆς πολιορκίας , ἔτι δὲ οἶμαι διὰ τὴν ἐπιλαβοῦσαν νόσον καὶ τὴν στάσιν τῶν βασιλέων τοῦ τε Ἀγαμέμνονος καὶ τοῦ Ἀχιλλέως , ἀπειρηκότων ἤδη πρὸς τὴν στρατείαν , πρὸς δὲ αὖ τούτοις δημαγωγοῦ τινος ἐπαναστάντος αὐτοῖς καὶ ταράξαντος τὴν ἐκκλησίαν , τὸ πλῆθος ὥρμησεν ἐπὶ τὰς ναῦς , καὶ παραχρῆμα ἐμβάντες ἐβούλοντο φεύγειν , οὐδενὸς δυναμένου κατασχεῖν , οὐδὲ τοῦ Ἀγαμέμνονος ἔχοντος ὅ τι χρήσεται τοῖς παροῦσι παροῦσι πράγμασιν . 
οὐκοῦν ἐνταῦθα μόνος αὐτοὺς ἐδυνήθη μετακαλέσαι καὶ μεταβαλεῖν Ὀδυσσεύς , καὶ τέλος ἔπεισε δημηγορῶν μετὰ τοῦ Νέστορος μένειν . 
ὥστε τοῦτο μὲν τὸ ἔργον φανερῶς τῶν ῥητόρων ἐγένετο . 
πολλὰ δ’ ἄν τις ἐπιδείξειε καὶ ἕτερα . 
φαίνεται δ’ οὐ μόνον Ὅμηρος , ἀλλὰ καὶ Ἡσίοδος οὕτω φρονῶν , ὡς φιλοσοφίας τε ἅμα καὶ ῥητορικῆς τῆς ἀληθοῦς τῷ βασιλεῖ προσῆκον ; 
ἐν οἶς φησι περὶ Καλλιόπης , ἢ γὰρ καὶ βασιλεῦσιν ἅμ’ αἰδοίοισιν ὀπηδεῖ , ὅντινα τιμήσωσι Διὸς κοῦραι μεγάλοιο γεινόμενόν τε ἴδωσι διοτρεφέων βασιλήων . 
ἔπη μὲν οὖν ποιεῖν , ὦ πάτερ , ἤ λόγους πεζοὺς συγγράφειν , ὁποίας σὺ τὰς ἐπιστολάς , ἀφ’ ὧν σφόδρα σέ φασιν εὐδοκιμεῖν , οὐ πάντως ἀναγκαῖον τοῖς βασιλεῦσιν , εἰ μή γε νέοις οὖσιν ἔτι καὶ σχολὴν ἄγουσιν , ὥσπερ καὶ σὲ λέγουσιν ἐν Θήβαις διαπονῆσαι τὰ περὶ τοὺς λόγους · οὐδ’ αὖ φιλοσοφίας ἅπτεσθαι πρὸς τὸ ἀκριβέστατον , ἀπλάστως δὲ καὶ ἁπλῶς ἐνδεικνύμενον αὐτοῖς τοῖς ἔργοις φιλάνθρωπον ἦθος καὶ πρᾷον καὶ δίκαιον , ἔτι δὲ ὑψηλὸν καὶ ἀνδρεῖον , καὶ μάλιστα δὴ χαίροντα εὐεργεσίαις , ὅπερ ἐστὶν ἐγγυτάτω τῆς τῶν θεῶν φύσεως · τῶν γε μὴν λόγων ἡδέως ἀκούοντα τῶν ἐκ φιλοσοφίας , ὁπόταν καιρός , ἅτε οὐκ ἐναντίων φαινομένων , ἀλλὰ συμφώνων τοῖς αὑτοῦ τρόποις · τέρπεσθαι δὲ ποιήσει καὶ προσέχειν τὸν νοῦν οὐχ ἁπάσῃ , τῇ δὲ καλλίστῃ καὶ μεγαλοπρεπεστάτῃ , συμβουλεύσαιμ’ ἂν τῷ γενναίῳ καὶ βασιλικῷ τὴν ψυχήν , οἵαν μόνην ἴσμεν τὴν Ὁμήρου καὶ τῶν Ἡσιόδου τὰ τοιαῦτα , καὶ εἴ τις ἄλλο τι λέγει χρηστόν . 
οὐδὲ γὰρ μουσικήν , ἔφη , πᾶσαν μανθάνειν ἐθέλοιμ’ ἄν , ἀλλὰ κιθάρᾳ μόνον ἢ λύρᾳ χρῆσθαι πρὸς θεῶν ὕμνους καὶ θεραπείας , ἔτι δὲ οἶμαι τῶν ἀγαθῶν ἀνδρῶν τοὺς ἐπαίνους · οὐδέ γε ᾅδειν τὰ Σαπφοῦς ἢ Ἀνακρέοντος ἐρωτικὰ μέλη πρέπον ἂν εἴη τοῖς βασιλεῦσιν , ἀλλ’ , εἴπερ ἄρα , τῶν Στησιχόρουμελῶν ἢ Πινδάρου , ἐὰν ᾖ τις ἀνάγκη . 
τυχὸν δὲ καὶ πρὸς τοῦτο ἱκανὸς Ὅμηρος . 
ἦ γάρ , εἶπεν ὁ Φίλιππος , πρὸς κιθάραν ἢ λύραν συμφωνῆσαί τινά σοι δοκεῖ ἂν τῶν Ὁμήρου ; 
καὶ ὁ Ἀλέξανδρος γοργὸν ἐμβλέψας ὥσπερ λέων , Ἐγὼ μέν , εἶπεν , ὦ πάτερ , οἶμαι πρέπειν πολλὰ τῶν Ὁμήρου ἐπῶν πρὸς σάλπιγγα ᾅδεσθαι , μὰ Δί’ οὐ τὴν ἀνακαλοῦσαν , ἀλλὰ τὴν ἐποτρύνουσαν καὶ παρακελευομένην , οὐχ ὑπὸ γυναικείου χοροῦ λεγόμενα ἢ παρθένων , ἀλλ’ ὑπὸ φάλαγγος ἐνόπλου , πολὺ μᾶλλον ἢ τὰ Τυρταίου παρὰ τοῖς 
Λάκωσιν . 
ἐνταῦθα ἐπῄνεσεν ὡς καλῶς αὐτὸν εἰπόντα ὁ Φίλιππος καὶ ἀξίως τοῦ ποιητοῦ . 
οὐκοῦν , ἦ δ’ ὅς , καὶ τοῦτο , οὗπερ νῦνἐμνήσθημεν , Ὅμηρος ἐπιδείκνυσιν . 
τὸν γοῦν Ἀχιλλέα πεποίηκεν ὑστερίζοντα ἐν τῷ στρατοπέδῳ τῶν Ἀχαιῶν οὐκ ἔκλυτα οὐδὲ ἐρωτικὰ μέλη ᾅδοντα · καίτοι φησί γε ἐρᾶν αὐτὸν τῆς Βρισηίδος · 
ἀλλὰ κιθάρᾳ μὲν χρῆσθαι , μὰ Δί’ οὐκ ὠνησάμενον οὐδὲ οἴκοθεν ἄγοντα παρὰ τοῦ πατρός , ἀλλὰ ἐκ τῶν λαφύρων ἐξελόμενον , ὅτε εἷλετὰς Θήβας καὶ τὸν Ἠετίωνα ἀπέκτεινε τὸν τοῦ Έκτορος κηδεστήν . 
τῇ ὅγε , φησί , θυμὸν ἔτερπεν · ἄειδε δ’ ἄρα κλέα ἀνδρῶν , ὡς οὐδέποτε ἐκλανθάνεσθαι δέον τῆς ἀρετῆς οὐδὲ τῶν εὐκλεῶν πράξεων , οὔτε πίνοντα οὔτε ᾅδοντα , τὸν γενναῖον ἄνδρα καὶ βασιλικὸν , ἀλλ’ ἀεὶ διατελεῖν ἢ πράττοντα αὐτὸν μέγα τι καὶ θαυμαστὸν ἢ μεμνημένοντῶν ὁμοίων . 
ταῦτα δὲ ἔλεγε πρὸς τὸν πατέρα , ἐπιδεικνύμενος τὴν αὑτοῦ διάνοιαν . 
καὶ γὰρ δὴ ἐτύγχανε τὸν μὲν Ὅμηρον ἀγαπῶν , τὸν 
Ἀχιλλέα δὲ οὐ μόνον ἐθαύμαζεν , ἀλλὰ καὶ ἐζηλοτύπει τῆς Ὁμήρου ποιήσεως , ὥσπερ οἱ καλοὶ παῖδες ζηλοτυποῦσι τοὺς καλοὺς ἐνίοτε , κρειττόνων ἐραστῶν τυγχάνοντας . 
τὸν δὲ Ἀγαμέμνονα οὐκ ἐμακάριζεν · 
ἤλπιζε γὰρ πολὺ πλειόνων ἄρξειν αὐτὸς ἢ ὁπόσων ἐκεῖνος. τῶν δὲ ἄλλων ποιητῶν οὐ σφόδρα ἐφρόντιζε . 
Στησιχόρου δὲ καὶ Πινδάρου ἐπεμνήσθη , τοῦ μὲν ὅτι μιμητὴς Ὁμήρου γενέσθαι δοκεῖ καὶ τὴν ἅλωσιν οὐκ ἀναξίως ἐποίησε τῆς Τροίας , τοῦ δὲ Πινδάρου διά τε τὴν λαμπρότητα τῆς φύσεως καὶ ὅτι τὸν πρόγονον αὐτοῦ καὶ ὁμώνυμον ἐπῄνεσεν 
Ἀλέξανδρον τὸν φιλέλληνα ἐπικληθέντα ποιήσας εἰς αὐτόν , ὀλβίων ἐπώνυμε Δαρδανιδᾶν . 
διὰ τοῦτο γὰρ καὶ Θήβας ὕστερον πορθῶν μόνην κατέλιπε τὴν οἰκίαν τὴν ἐκείνου κελεύσας ἐπιγράψαι , 
Πινδάρου τοῦ μουσοποιοῦ τὴν στέγην μὴ κάετε . 
ἦπου πολλὴν ἠπίστατο χάριν τοῖς αὑτὸν ἐγκωμιάζουσι μὴ φαύλως , οὕτως ἄγαν φιλότιμος ὤν . 
τί δέ ; 
εἶπεν ὁ Φίλιππος , ὦ παῖ , πάνυ γὰρ ἡδέως ἀκούω σου τὰ τοιαῦτα λέγοντος , οὐδὲ οἴκησιν ἀξιοῖς κατεσκευάσθαι τὸν βασιλέα πρὸς ἡδονὴν κεκοσμημένην χρυσῷ καὶ ἠλέκτρῳ καὶ ἐλέφαντι τοῖς πολυτίμοις ; 
οὐδαμῶς , εἶπεν , ὦ πάτερ , πολὺ δὲ μᾶλλον σκύλοις τε καὶ ὅπλοις πολεμίων ἀνδρῶν · καὶ τά γε ἱερὰ τοιούτοις κόσμοις ἱλάσκεσθαι καθάπερ ὁ Ἕκτωρ ἠξίου , προκαλούμενος τὸν ἄριστον τῶν Ἀχαιῶν · ὅτι κρατήσας τὸ μὲν σῶμα ἀποδώσει τοῖς συμμάχοις , τὰ δὲ ὅπλα , ἔφη , σκυλεύσω , καὶ κρεμόω ποτὶ νηὸν Ἀπόλλωνος ἑκάτοιο . 
τῷ παντὶ γὰρ κρείττων οὗτος κόσμος τῶν ἱερῶν ἢ σμαράγδων καὶ σαρδίων καὶ ὀνύχων , οἷος ἦν ὁ Σαρδαναπάλου περὶ Νίνον . 
οὐ γὰρ βασιλέως τὰ τοιαῦτα φιλοτιμήματα οὐδαμῶς , ἀλλ’ ἀνοήτου μὲν παίγνια κόρης , ἀκολάστου δὲ γυναικός . 
οὔκουν οὐδὲ Ἀθηναίους οὕτως , ἔφη , ζηλῶ τῆς δαπάνης καὶ πολυτελείας τῆς περὶ τὴν πόλιν καὶ τὰ ἱερὰ ὅσον τῶν ἔργων ἃ ἔπραξαν οἱ πρότερον · 
τὸν γὰρ ἀκινάκην τὸν Μαρδονίου πολὺ σεμνότερον καὶ κρεῖττον ἀνάθημα ἔχουσιν καὶ τὰς Λακώνων ἀσπίδας τῶν ἐν Πύλῳ ποτὲ ἁλόντων ἢ τὰ προπύλαια τῆς ἀκροπόλεως καὶ τὸ Ὀλύμπιον ἀπὸ πλειόνων ἢ μυρίων ταλάντων . 
οὐκοῦν , Οὐκοῦν , ἦ δ’ ὃς ὁ Φίλιππος , ἐνταῦθα τὸν Ὅμηρον οὐκ ἂν ἔχοις ἐπαινεῖν . 
τὰ γὰρ τοῦ Ἀλκίνου βασίλεια , ἀνδρὸς Ἕλληνος καὶ νησιώτου , διεκόσμησεν οὐ μόνον κήποις καὶ φυτοῖς καὶ ὕδασιν , ὡς ἥδιστα ἐνοικεῖν , ἀλλὰ καὶ ἀγάλμασιχρυσοῖς . 
ἔτι δὲ μᾶλλον τὴν τοῦ Μενελάου οἴκησιν , καὶ ταῦτα ἀπὸ στρατείας ἥκοντος , ἆρ’ οὐ Περσικήν τινα καὶ Μηδικὴν ἐξηγεῖται , σχεδόν τε οὐ πολὺ ἀποδέουσαν Σεμιράμιδος ἢ Δαρείου τε καὶ Ξέρξου τῶν βασιλείων ; 
φησὶ γοῦν , ὥστε γὰρ ἠελίου αἴγλη πέλεν ἠὲ σελήνης δῶμα καθ’ ὑψερεφὲς Μενελάου κυδαλίμοιο χρυσοῦ τ’ ἠλέκτρου τε καὶ ἀργύρου ἠδ’ ἐλέφαντος . 
τοῖς γὰρ Τρωικοῖς σκύλοις ἐχρῆν μᾶλλον λάμπειν αὐτὸ ἢ τούτοις κατά γε τὴν σὴν διάνοιαν . 
καὶ ὁ Ἀλέξανδρος ἐπισχών , Οὐκ ἔγωγε , εἶπε , τὸν Ὅμηρον ἐάσειν μοι δοκῶ ἀναπολόγητον · ἴσως γὰρ πρὸστὸν τοῦ Μενελάου τρόπον ἐποίησε τὰ βασίλεια , ὅν φησι μόνον εἶναι τῶν Ἀχαιῶν μαλθακὸν αἰχμητήν . 
σχεδὸν γὰρ οὖν ἔοικεν οὐδὲ τῶν ἄλλων οὐδὲν μάτην ὁ ποιητὴς οὗτος λέγειν , ἀλλὰ καὶ στολὴν καὶ οἴκησιν καὶ δίαιταν πρὸς τὸ τῶν ἀνθρώπων ἦθος πολλάκις ἀπεικάζει . 
διὰ τοῦτο τὰ μὲν ἐν Φαίαξι βασίλεια ἐκόσμησενἄλσεσί τε καὶ ὀπώραις δῑ ἔτους καὶ κρήναις ἀενάοις , ἔτι δὲ μᾶλλον τὸ τῆς Καλυψοῦς , ἅτε ὡραίας καὶ φιλανθρώπου θεᾶς , ἐν νήσῳ καθ’ αὑτὴν ἀπῳκισμένης · τοῦτο μὲν γὰρ εὐώδη διαφερόντως φησὶ τὴν νῆσον τῶν ἡδίστων ἐν αὐτῇ καιομένων θυμιαμάτων , τοῦτο δὲ σύσκιον δένδροις εὐθαλέσι , κύκλῳ δὲ περὶ τὸ σπήλαιον ἄμπελονπεριήκουσαν ὡραίαν , βότρυσι βριθομένην , ἔμπροσθεν δὲ λειμῶνας ἁπαλοὺς ἀναμὶξ σελίνων τε καὶ ἑτέρων , ἐν δὲ τῷ μέσῳ κρήνας τέτταρας λαμπροῦ καὶ διαφανοῦς ὕδατος πάντοσε ἀπορρέοντος , ἅτε οὐκ ὄντος ἑτεροκλινοῦς οὐδὲ ἀνίσου τοῦ χωρίου . 
πάντα γὰρ ταῦτα ὑπερφυῶς ἐρωτικὰ καὶ ἡδέα , κατὰ τὸν τρόπον οἶμαι τῆς θεᾶς . 
τὴν δέ γε τοῦ Μενελάου πολυχρήματον καὶ πολύχρυσον αὐλήν , καθάπερ οἶμαι τῶν Ἀσιαγενῶν τινος βασιλέων . 
καὶ γὰρ οὗτος ἦν οὐ μακρὰν τοῦ τε Ταντάλου καὶ Πέλοπος , ὅθεν οἶμαι καὶ τὸν χορὸν Εὐριπίδης εἰς τοῦτο αἰνιττόμενον πεποίηκεν ἐν τῇ προσόδῳ τοῦ βασιλέως , 
Μενέλαος δὲ πολὺ δ’ ἁβροσύνῃ δῆλος ὁρᾶσθαι τοῦ Τανταλιδᾶν ἐξ αἵματος ὤν . 
οὐ μὴν τήν γε τοῦ Ὀδυσσέως οἴκησιν οὐδαμῶς τούτοις ὁμοίαν , ἀλλ’ ὡς ἂν ἀσφαλοῦς ἀνδρὸς πεποίηκε πρὸς αὐτὸ τοῦτο παρεσκευασμένην . 
λέγει γὰρ οὕτως · 
ἐξ ἑτέρων ἕτερ’ ἐστίν , ἐπήσκηται δέ οἱ αὐλὴ τοίχῳ καὶ θριγκοῖσι · θύραι δ’ εὐεργέες εἰσὶ δίκλιδες · οὐκ ἂν τίς μιν ἀνὴρ ὑπεροπλίσσαιτο . 
δεῖ δὲ τοῦ ποιητοῦ τὰ μὲν ὡς συμβουλεύοντος καὶ παραινοῦντος ἀποδέχεσθαι , τὰ δὲ ὡς ἐξηγουμένου μόνον , πολλὰ δὲ ὡς ὀνειδίζοντος καὶ καταγελῶντος . 
ἔοικέ γε μὴν καὶ τὰ περὶ κοίτην καὶ τὴν καθ’ ἡμέραν δίαιταν ἱκανὸς εἶναι παιδεύειν Ὅμηρος ἡρωικήν τινα καὶ βασιλικὴν τῷ ὄντι παίδευσιν , ὡς τὰς Λακωνικὰς ἑστιάσεις τῶν φιλιτίων δείπνων μαθόντα παρ’ ἐκείνου Λυκοῦργον νομοθετῆσαι τοῖς Σπαρτιάταις . 
ἐπεί τοι καί φασιν αὐτὸν ἐπαινέτην 
Ὁμήρου γενέσθαι , καὶ πρῶτον ἀπὸ Κρήτης ἢ τῆς Ἰωνίας κομίσαι τὴν ποίησιν εἰς τὴν Ἑλλάδα . 
τὸν γοῦν Διομήδην πάνυ στερεῶς κατέκλινεν ἐπὶ βύρσης ἀγραύλου βοός , κύκλῳ περιστήσας τὰ δόρατα ὀρθὰ ἐπὶ σαυρωτῆρος , οὐ κόσμου χάριν , ἀλλ’ ἕτοιμα λαβεῖν · εὐωχεῖ γε μὴν ἀπὸ κρεῶν τοὺς ἥρωας , καὶ τούτων βοείων , δῆλον ὅτι ἰσχύος , οὐχ ἡδονῆς ἕνεκεν . 
τὸν γοῦν Ἀγαμέμνονα τὸν ξυμπάντων βασιλέα καὶ πλουσιώτατον βοῦν ἀεί φησι θύειν , καὶ ἐπὶ τοῦτον καλεῖν τοὺς ἀρίστους . 
καὶ τὸν Αἴαντα μετά τὴν νίκην φιλοφρονεῖται τοῖς νώτοις τοῦ βοός . 
ἰχθύων δὲ οὐδέποτε γευομένουσαὐτοὺς ἐποίησεν , καὶ ταῦτα ἐπὶ θαλάττῃ στρατοπεδεύοντας , καίτοι τὸν Ἑλλήσποντον , ὥσπερ ἐστίν , ἰχθυόεντα ἑκάστοτε καλῶν · 
πάνυ γὰρ ὀρθῶς αὐτὸ τοῦτο ἀπεμνημόνευσεν ὁ Πλάτων · ἀλλ’ οὐδὲ τοὺς μνηστῆρας ἰχθύσιν ἑστιᾷ , σφόδρα ἀσελγεῖς καὶ τρυφεροὺς ὄντας , καὶ ταῦτα ἐν Ἰθάκῃ ἑστιωμένους . 
ὅτι γε μὴν οὐκ ἄλλωσδιέξεισι ταῦτα , φανερῶς αὐτὸς ἀποφαίνεται ποίαν τινὰ δεῖ τὴν τροφὴν εἶναι καὶ πρὸς τί γιγνομένην . 
ἣν γὰρ ἂν θέλῃ ἐπαινέσαι , μενοεικέα δαῖτά φησιν , τὴν οἵαν τε παρέχειν μένος , τουτέστιν ἰσχύν . 
ταῦτα δὲ λέγει διδάσκων καὶ παραινῶν ὡς δεῖ καὶ τραπέζης ἐπιμελεῖσθαι τοὺς ἀγαθούς , ἐπεὶ τροφῆς γε παντοίας καὶ πολυτελείασοὐκ ἐτύγχανεν ἄπειρος ὤν , ὥστε τοὺς περὶ ταῦτα νῦν ἐπτοημένους 
Πέρσας καὶ Σύρους καὶ τῶν Ἑλλήνων Ἰταλιώτας καὶ Ἴωνας μηδὲ ἐγγὺς ἐφικνεῖσθαι τῆς παρ’ Ὁμήρῳ χορηγίας καὶ ἁβρότητος . 
τί δέ , εἶπεν ὁ Φίλιππος , οὐ δίδωσιν ἐσθῆτα ὡς οἷόν τε καλλίστην τοῖς ἥρωσι ; 
νὴ Δία γε , ἦ δ’ ὃς ὁ Ἀλέξανδρος , οὐ μέντοι γυναικείανοὐδὲ ποικίλην , ἀλλὰ πορφύρᾳ μόνον ἐκόσμησε τὸν Ἀγαμέμνονα , καὶ τὸν Ὀδυσσέα δὲ μιᾷ χλαίνῃ τῇ οἴκοθεν . 
οὐδὲ γὰρ οἴεται δεῖν Ὅμηρος τὸν ἡγεμόνα φαίνεσθαι ταπεινὸν οὐδὲ τοῖς πολλοῖς καὶ ἰδιώταις ὅμοιον , ἀλλὰ καὶ στολῇ καὶ ὁπλίσει διαφέρειν παρὰ τοὺς ἄλλους ἐπὶ τὸ μεῖζον καὶ σεμνότερον , οὐ μὴν τρυφῶντά γε οὐδὲ σπουδάζοντα . 
τὸν γοῦν Κᾶρα τὸν χρυσῷ καλλωπιζόμενον εἰς τὸν πόλεμον μάλα ὑβριστικῶς ἐλοιδόρησεν , εἰπών , ὃς καὶ χρυσὸν ἔχων πόλεμόνδ’ ἴεν ἠύτε κούρη νήπιος , οὐδ’ ἄρα οἱ τό γ’ ἐπήρκεσε λυγρὸν ὄλεθρον ἀλλ’ ἐδάμη ὑπὸ χερσὶ ποδώκεος Αἰακίδαο ἐν ποταμῷ · χρυσὸν δ’ Ἀχιλεὺς ἐκόμισσε δαΐφρων · 
καταγελῶν αὐτοῦ τῆς τρυφῆς ἅμα καὶ τῆς ἀφροσύνης , ὅτι τοῖς πολεμίοις ἆθλα ἐκόμιζε τοῦ θανάτου σχεδόν . 
οὔκουν φαίνεται χρυσοφορίας ἐπαινῶν ὁ Ὅμηρος , καὶ ταῦτα εἰς πόλεμον , ψελίων τε καὶ στρεπτῶν , ἔτι δὲ χρυσῶν φαλάρων καὶ χαλινῶν , ὁποῖα τοὺς 
Πέρσας φασὶν ἐπιτηδεύειν · οὐ γὰρ ἔχουσιν ἐπιτιμητὴν Ὅμηρον τῶν πολεμικῶν . 
ἐκ δὲ τούτων τῶν ἐπιτηδευμάτων τούς τε ἄρχοντας πεποίηκεν . 
ἀγαθοὺς καὶ τὸ πλῆθος εὔτακτον . 
προΐασι γοῦν αὐτῷ σιγῇ , (δειδιότες σημάντορασ’ , οἱ δὲ βάρβαροι μετὰ πολλοῦ θορύβου καὶ ἀταξίας , ταῖς γεράνοις ὁμοίως · ὡς τοῦτο μάλιστα σωτήριον ὂν καὶ νικηφόρον ἐν τοῖς κινδύνοις , τὸ μὴ ἀδεεῖς εἶναι τῶν ἡγεμόνων τοὺς στρατιώτας . 
ὅσοι δ’ ἂν ὦσιν ἄφοβοι τῶν σφετέρων ἀρχόντων , οὗτοι τάχιστα ἂν φοβοῖντο τοὺς πολεμίους . 
καὶ μέντοι καὶ νικῶντας τοὺς Ἀχαιοὺς καθ’ ἡσυχίαν φησὶ στρατοπεδεύειν · 
παρὰ δὲ τοῖς Τρωσὶν ἐπειδή τι πλεονεκτεῖν ἔδοξαν , εὐθὺς εἶναι δῑ ὅλης τῆς νυκτὸς αὐλῶν συρίγγων τ’ ἐνοπὴν ὅμαδόν τ’ ἀνθρώπων · 
ὡς καὶ τοῦτο ἱκανὸν ὂν σημεῖον ἀρετῆς ἢ κακίας , οἵτινες ἂν ἐγκρατῶς τὰς εὐτυχίας ἢ τοὐναντίον μεθ’ ὕβρεως φέρωσιν . 
ἐμοὶ μὲν οὖν , ὦ πάτερ , ἱκανώτατος σωφρονιστὴς Ὅμηρος καὶ ὁ τούτῳ πειρώμενος τὸν νοῦν προσέχειν εὐτυχέστατός τε καὶ ἄριστος βασιλεύς . 
αὐτὸς γὰρ σαφῶς ὑποτίθεται δύο τὰς βασιλικωτάτας ἀρετὰς τήν τε ἀνδρείαν καὶ δικαιοσύνην , ὅπου φησίν , ἀμφότερον , βασιλεύς τ’ ἀγαθὸς κρατερός τ’ αἰχμητής , ὡς τῶν ἄλλων ταύταις συνεπομένων . 
οὐ μέντοι μόνον αὐτὸν οἶμαι δεῖν διαφέρειν τὸν βασιλέα πρὸς τὸ ἀνδρεῖον καὶ σεμνόν , ἀλλὰ μηδὲ τῶν ἄλλων ἀκούειν μήτ’ αὐλούντων μήτε κιθαριζόντων μήτε ᾀδόντων ἀνειμένα μέλη καὶ τρυφερά , μηδὲ αὖ λόγων διεφθορότων κακοὺς ζήλους παραδέχεσθαι , πρὸς ἡδονὴν τῶν ἀμαθεστάτων γεγονότας , ἀλλὰ πάντα τὰ τοιαῦτα πρῶτον μὲν καὶ μάλιστα ἐκβαλεῖνὡς πορρωτάτω καὶ ἀποπέμψαι τῆς αὑτοῦ ψυχῆς , ἔπειτα τῆς βασιλευούσης πόλεως , γέλωτάς τε ἀκράτους καὶ τοιούτου γέλωτος ποιητὰς μετὰ σκωμμάτων , ἐμμέτρου τε καὶ ἀμέτρου , ὀρχήσεις τε πρὸς τούτοις καταλύειν ἀσελγεῖς καὶ σχήματα ἑταιρικὰ γυναικῶν ἐν ὀρχήσεσιν ἀκολάστοις , αὐλημάτων τε ὀξεῖς καὶ παρανόμουσῥυθμοὺς καὶ κατεαγότα μέλη ἀμούσοις καμπαῖς καὶ πολυφώνων ὀργάνων ποικιλίας . 
μόνην δὲ ᾠδὴν μὲν ᾅσεται καὶ παραδέξεται τὴν τῷ Ἐνυαλίῳ πρέπουσαν μάλα ἰσχυρὰν καὶ διάτορον , οὐχ ἡδονὴν οὐδὲ ῥᾳθυμίαν φέρουσαν τοῖς ἀκούουσιν , ἀλλ’ ἀμήχανον φόβον καὶ θόρυβον , οἷον ὅ τε Ἄρης αὐτὸς ἤγειρεν , ὀξὺ κατ’ ἀκροτάτης πόλιος Τρώεσσι κελεύων , ὅ τε Ἀχιλλεὺς ὅτε φθεγξάμενος μόνον , πρὶν ὀφθῆναι , τροπὴν ἐποίησε τῶν Τρώων , καὶ δώδεκα ἀνδράσιν αἴτιος ὑπῆρξεν ὀλέθρου περὶ τοῖς αὐτῶν ἅρμασι καὶ ὅπλοις · καὶ τὴν ἐπὶ ταύτῃ ποιηθεῖσαν ὑπὸ τῶν Μουσῶν τὴν ἐπινίκιον , οἷον ἐκέλευεν Ἀχιλλεὺς , τοῖσἈχαιοῖς τὸν παιᾶνα λέγειν ἅμα τῇ τοῦ Ἕκτορος ἀγωγῇ πρὸς τὰς ναῦς αὐτὸς ἐξάρχων , νῦν δ’ ἄγ’ ἀείδοντες παιήονα κοῦροι Ἀχαιῶν νηυσὶν ἐπὶ γλαφυρῇσι νεώμεθα , τόνδε δ’ ἄγωμεν . 
ἠράμεθα μέγα κῦδος , ἐπέφνομεν Ἕκτορα δῖον , ᾧ Τρῶες κατὰ ἄστυ θεῷ ὣς εὐχετόωντο . 
ἔτι δὲ οἶμαι τὴν παρακλητικήν , οἵα ἡ τῶν Λακωνικῶν ἐμβατηρίων , μάλα πρέπουσα τῇ Λυκούργου πολιτείᾳ καὶ τοῖς ἐπιτηδεύμασιν ἐκείνοις · 
ἄγετ’ , ὦ Σπάρτας εὐάνδρου κοῦροι πατέρων πολιητᾶν , λαιᾷ μὲν ἴτυν προβάλεσθε , δόρυ δ’ εὐτόλμως πάλλοντες , μὴ φειδόμενοι τᾶς ζωᾶς · 
οὐ γὰρ πάτριον τᾷ Σπάρτᾳ . 
χορεύματα δὲ καὶ χοροὺς ἀνάλογον τούτοις οὐ σφαλλομένους οὐδὲ ἀκρατεῖς , ἀλλὰ ὡς οἷόν τε ἰσχυροὺς καὶ σώφρονας ἐπάγειν ἐν καθεστῶτι ῥυθμῷ · ὄρχησίν γε μὴν τὴν ἐνόπλιον , τὴν γιγνομένην τοῖς θεοῖς ἀπαρχὴν ἅμα καὶ μελέτην τῶν πολεμικῶν , ἧς φησιν ὁ ποιητὴς καὶ τὸν Μηριόνην ἔμπειρον εἶναι · τῶν γὰρ Τρώων τινὰ πεποίηκε λέγοντα , 
Μηριόνη , τάχα κέν σε καὶ ὀρχηστήν περ ἐόντα ἔγχος ἐμὸν κατέπαυσε διαμπερές , εἴ σ’ ἔβαλόν περ . 
ἢ σὺ οἴει ἄλλην τινὰ λέγειν ἐπίστασθαι τὸν τοῦ Μόλου υἱόν , ἀριθμούμενον ἐν τοῖς ἀρίστοις τῶν Ἀχαιῶν , ἢ τὴν ἐνόπλιον , τὴν 
Κουρητικήν , ἥπερ ἦν ἐπιχώριος τοῖς Κρησίν , τὴν ὀξεῖαν καὶ ἐλαφρὰν κίνησιν πρὸς τὸ διακλῖναι καὶ φυλάξασθαι ῥᾳδίως τὸ βέλος ; 
τούτοις γε μὴν ξυνέπεται μηδὲ εὐχὰς εὔχεσθαι τὸν βασιλέα τοῖς ἄλλοις ὁμοίας μηδὲ αὖ τοὺς θεοὺς καλεῖν οὕτως εὐχόμενον ὥσπερ ὁ Ἰώνων ποιητὴς Ἀνακρέων , ὦναξ , ᾧ δαμάλης Ἔρως καὶ Νύμφαι κυανώπιδες πορφυρέη τ’ Ἀφροδίτη συμπαίζουσιν , ἐπιστρέφεαι δ’ ὑψηλὰς ὀρέων κορυφάς , γουνοῦμαί σε , σὺ δ’ εὐμενὴς ἔλθοις μοι , κεχαρισμένης δ’ εὐχωλῆς ἐπακούειν · 
Κλευβούλῳ δ’ ἀγαθὸς γενεῦ σύμβουλος , τὸν ἐμὸν δ’ ἔρωτ’ , ὦ Δεύνυσε , δέχεσθαι. αναξρ . 
φρ . 
2 ἢ νὴ Δία τὰς τῶν Ἀττικῶν σκολιῶν τε καὶ ἐποινίων εὐχάς , οὐ βασιλεῦσι πρεπούσας , ἀλλὰ δημόταις καὶ φράτορσιν ἱλαροῖς καὶ σφόδρα ἀνειμένοις , (β . 
π. λ. ιιι π. 649) εἴθε λύρα καλὴ γενοίμαν ἐλεφαντίνη , καὶ με καλοὶ παῖδες φορέοιεν Διονύσιον ἐς χορόν . 
εἴθ’ ἄπυρον καλὸν γενοίμαν μέγα χρυσίον , καί με γυνὴ καλὴ φοροίη . 
πολὺ δὲ μᾶλλον ὡς Ὅμηρος πεποίηκεν εὐχόμενον τὸν βασιλέα τῶν πάντων Ἑλλήνων , 
Ζεῦ κύδιστε , μέγιστε , κελαινεφές , αἰθέρι ναίων , μὴ πρὶν ἐπ’ ἠέλιον δῦναι καὶ ἐπὶ κνέφας ἐλθεῖν , πρίν με καταπρηνὲς βαλέειν Πριάμοιο μέλαθρον αἰθαλόεν , πρῆσαι δὲ πυρὸς δηίοιο θύρετρα · 
Ἑκτόρεον δὲ χιτῶνα περὶ στήθεσσι δαΐξαι , χαλκῷ ῥωγαλέον , πολέες δ’ ἀμφ’ αὐτὸν ἑταῖροι πρηνέες ἐν κονίῃσιν ὀδὰξ λαζοίατο γαῖαν . 
πολλὰ δὲ καὶ ἄλλα ἔχοι τις ἂν εἰπεῖν παρ’ Ὁμήρῳ παιδεύματα καὶ διδάγματα ἀνδρεῖα καὶ βασιλικά , ὑπὲρ ὧν ἴσως μακρότερον τοῦ νῦν ἐπεξιέναι . 
πλὴν ὅτι γε τὴν αὑτοῦ γνώμην ἅπασαν ἀποδείκνυται σαφῶς , ὅτι πάντων ἄριστον οἴεται δεῖν τὸν βασιλέα εἶναι , μάλιστα δὲ ἐπὶ τοῦ Ἀγαμέμνονος , ὅτε τὸ πρῶτον παρατάττει τὴν στρατιὰν καὶ τοὺς ἡγεμόνας σύμπαντας καταλέγει καὶ τὸ πλῆθος τῶν νεῶν . 
ἐκεῖ γὰρ οὐδὲ ἅμιλλαν τῶν ἄλλων οὐδενὶ καταλέλοιπεν ἡρώων πρὸς αὐτόν , ἀλλ’ ὅσον ταῦρος ἀγέλης ὑπερφέρει κατὰ ῥώμην καὶ μέγεθος , τοσοῦτον διαφέρειν φησὶ τὸν βασιλέα , οὕτως λέγων · 
ἠύτε βοῦς ἀγέληφι μέγ’ ἔξοχος ἔπλετο πάντων ταῦρος · ὁ γάρ τε βόεσσι μεταπρέπει ἀγρομένῃσι · 
τοῖον ἄρ’ Ἀτρείδην θῆκε Ζεὺς ἤματι κείνῳ , ἐκπρεπέ’ ἐν πολλοῖσι καὶ ἔξοχον ἡρώεσσιν . 
τοῦτο δὲ οὐχ ἁπλῶς εἴρηκεν , ἐμοὶ δοκεῖν , τὴν ἰσχὺν αὐτοῦ μόνον ἐπαινῶν καὶ ἐπιδεῖξαι βουλόμενος · οὕτω μὲν γὰρ δὴ καὶ λέοντι παραβαλὼν καλῶς ἂν αὐτὸν ἐδόκει ἀφομοιῶσαι · τὸ δὲ ἥμερον τῆς φύσεως ἐνδεικνύμενος καὶ τὴν ὑπὲρ τῶν ἀρχομένων προθυμίαν . 
ὁ γὰρ ταῦρος οὐκ ἔστι τῶν γενναίων μόνον ζῴων οὐδὲ αὑτοῦ χάριν χρῆται τῇ ἀλκῇ , καθάπερ ὅ τε λέων καὶ σῦς οἵ τε ἀετοί , διώκοντες τὰ λοιπὰ ζῷα καὶ κρείττους γιγνόμενοι τροφῆς ἕνεκα τῆς αὑτῶν · διὸ δὴ καὶ μᾶλλον ἄν τις αὐτοὺς φαίη τυραννίδος παράδειγμα ἢ βασιλείας γεγονέναι . 
ὁ δὲ ταῦρος σαφῶς , ἐμοὶ δοκεῖν , πρὸς βασιλείαν καὶ βασιλέως εἰκόνα πεποίηται . 
τροφῇ τε γὰρ ἑτοίμῃ καὶ διαίτῃ χρῆται νεμόμενος , ὥστε μηδὲν δεῖν βιάζεσθαι μηδὲ πλεονεκτεῖν ταύτης ἕνεκεν , ἀλλ’ ὥσπερ τοῖς ὀλβίοις βασιλεῦσιν ἀνελλιπῆ καὶ ἄφθονα ὑπάρχει τὰ τῆς ἀναγκαίου κτήσεως . 
βασιλεύει δὲ καὶ ἄρχει τῶν ὁμοφύλων μετ’ εὐνοίας , ὡς ἂν εἴποι τις , καὶ κηδεμονίας , τοῦτο μὲν ἐξηγούμενος νομῆς , τοῦτο δὲ θηρίου φανέντος οὐ φεύγων , ἀλλὰ πάσης τῆς ἀγέλης προμαχόμενος καὶ τοῖς ἀσθενέσι βοηθῶν , προθυμούμενος σῴζειν τὸ πλῆθος ἀπὸ τῶν χαλεπῶν καὶ ἀγρίων θηρίων · ὥσπερ καὶ τὸν ἄρχοντα χρὴ καὶ βασιλέα τῷ ὄντι καὶ τῆς μεγίστης ἐν ἀνθρώποις οὐκ ἀνάξιον τιμῆς . 
ἐνίοτέ γε μὴν ἄλλης ἀγέλης ἐπιφανείσης ἀγωνίζεται πρὸς τὸν ἐκείνης ἡγεμόνα νίκης ἕνεκα , ὡς κρείττω μὲν αὐτὸν δόξαι , κρείττω δὲ τὴν αὐτοῦ ἀγέλην . 
καὶ μὴν τό γε ἀνθρώποις μὴ πολεμεῖν , ἀλλὰ τῶν ἀφρόνων ζῴων ἡγεμονικώτατόν τε καὶ ἄριστον πεφυκότα ὅμως προσίεσθαι τὴν τοῦ κρείττονος ἡγεμονίαν , ἰσχύι μὲν καὶ θυμῷ καὶ βίᾳ μηδενὸς ἡττώμενον μηδὲ ὑπείκοντα , λογισμῷ δὲ καὶ φρονήσει ἑκόντα ὑποταττόμενον , πῶς οὐχὶ καὶ τοῦτο θείη τις ἂν παίδευμα καὶ δίδαγμα βασιλικὸν τῶν σωφρόνων βασιλέων , τὸ δεῖν ἀνθρώπων μὲν τῶν ὁμοίων κρείττονα φαινόμενον ἄρχειν , δικαίωσκαὶ κατὰ φύσιν ἔχοντα τὴν ἡγεμονίαν , καὶ τὸ μὲν πλῆθος σῴζειν τῶν ὑπηκόων , προβουλεύοντα καὶ προπολεμοῦντα , ὅταν δέῃ , καὶ φυλάττοντα ἀπὸ τῶν ἀγρίων καὶ παρανόμων τυράννων , πρὸς δὲ τοὺς ἄλλων βασιλέας , εἴ τινες ἄρα εἶεν , ἁμιλλᾶσθαι περὶ τῆς ἀρετῆς καὶ ζητεῖν , εἰ δυνατὸν εἴη , ἐπ’ ὠφελείᾳ τῶν ὅποι ποτὲ ἀνθρώπωνκρατεῖν · θεοῖς γε μὴν τοῖς ἀμείνοσιν ἕπεσθαι , καθάπερ οἶμαι νομεῦσιν ἀγαθοῖς , καὶ τὴν κρείττω καὶ μακαριωτέραν φύσιν προτιμᾶν , δεσπότας αὑτοῦ καὶ ἄρχοντας νομίζοντα ἐκείνους , καὶ τοῦ μεγίστου καὶ πρώτου βασιλέως θεοῦ κτῆμα ἀποφαίνοντα τιμιώτατον πρῶτον μὲν αὑτόν , ἔπειτα τοὺς ἄλλους τοὺς ὑπ’ αὐτῷτεταγμένους . 
καὶ γὰρ δὴ ὥσπερ οἱ σώφρονες νομεῖς , ἐπειδὰν χαλεπὸς καὶ ἄγριος ταῦρος γενόμενος ἄρχῃ ἀσελγῶς παρὰ φύσιν , τῆς μὲν αὑτοῦ καταφρονῶν ἀγέλης καὶ λυμαινόμενος , τοὺς δὲ ἔξωθεν ἐπιβουλεύοντας ὑποχωρῶν καὶ προβαλλόμενος τὸ ἀδύνατον πλῆθος , μηδενὸς δὲ χαλεποῦ παρόντος ὑβρίζων καὶ θρασυνόμενος , τοῦτομὲν ὀξὺ καὶ ἀπειλητικὸν μυκώμενος , τοῦτο δὲ ὀρθοῖς τοῖς κέρασι παίων τὸν οὐκ ἀνθιστάμενον , ἐπιδεικνύμενος δὲ τὴν ἰσχὺν ἐν τοῖς ἥττοσι καὶ τοῖς οὐ μαχομένοις , τὸ δὲ τῶν βοῶν πλῆθος οὐκ ἐῶν νέμεσθαι καθ’ ἡσυχίαν δῑ ἔκπληξιν καὶ φόβον · τότε τοῦτον οἱ δεσπόται καὶ βουκόλοι μετέστησαν καὶ ἠφάνισαν , ὡς οὐκ ἐπιτήδειον οὐδὲ συμφέροντα ἡγεῖσθαι τῆς ἀγέλης · τὸν δὲ πρᾷον μὲν ταῖς ἑπομέναις βουσίν , εὔψυχον δὲ καὶ ἄφοβον πρὸς τὰ θηρία , σεμνὸν δὲ καὶ μεγαλοπρεπῆ καὶ δυνατὸν φυλάττειν καὶ προηγεῖσθαι τῆς ἀγέλης , τοῖς δέ γε νομεῦσιν εἴκοντα καὶ πειθόμενον , ἐῶσι μέχρι γήρως ὑστάτου , κἂν ἤδη βαρύτερος τὸ σῶμα γένηται . 
ὁμοίως δὲ καὶ οἱ θεοὶ καὶ ὁ δὴ μέγας βασιλεὺς βασιλέων , ὅτε κηδεμὼν καὶ πατὴρ κοινὸς ἀνθρώπων καὶ θεῶν , Ζεύς ὃς ἂν ἀνθρώπων γένηται βίαιος καὶ ἄδικος καὶ παράνομος ἄρχων , τὴν ἰσχὺν οὐ τοῖς πολεμίοις ἐνδεικνύμενος , ἀλλὰ τοῖς ὑπηκόοις καὶ τοῖς φίλοις , ἄπληστος μὲν ἡδονῶν , ἄπληστος δὲ χρημάτων , ὑπονοῆσαι ταχύς , ἀμείλικτος ὀργισθείς , ὀξὺς πρὸς διαβολάς , ἀπειθὴς λόγοις , πανοῦργος , ἐπίβουλος , ταπεινός , αὐθάδης , τοὺς κακοὺς αὔξων , τοῖς κρείττοσι φθονῶν , παιδείας ἀσύνετος , φίλον οὐδένα νομίζων οὐδ’ ἔχων , ὡς ἔλαττον αὑτοῦ τὸ κτῆμα , ἐκεῖνον ἐκποδὼν ἐποιήσατο καὶ μετέστησεν , ὡς οὐκ ἄξιον ὄντα βασιλεύειν οὐδὲ κοινωνεῖν τῆς αὑτοῦ τιμῆς καὶ ἐπωνυμίας , μετά τε αἰσχύνης καὶ προπηλακισμοῦ , καθάπερ οἶμαι Φάλαρίν τε καὶ Ἀπολλόδωρον καὶ πολλοὺς ἄλλους τῶν ὁμοίων . 
τὸν δέ γε ἀνδρεῖον καὶ φιλάνθρωπον καὶ τοῖς ὑπηκόοις εὔνουν καὶ τιμῶντα μὲν τὴν ἀρετὴν καὶ συναγωνιῶντα μή τινος τῶν ἀγαθῶν δόξῃ φαυλότερος , τοὺς δὲ ἀδίκους μετανοεῖν ἀναγκάζοντα , τοῖς δὲ ἀσθενέσιν ἀρήγοντα , τῆς ἀρετῆς ἀγάμενος ὡς τὸ πολὺ μὲν ἄγει πρὸς γῆρας , καθάπερ ἀκούομεν Κῦρόν τε καὶ Δηιόκην τὸν Μῆδον καὶ Ἰδάνθυρσον τὸν Σκύθην καὶ Λεύκωνα καὶ πολλοὺς τῶν Λακωνικῶν βασιλέων καὶ τῶν ἐν Αἰγύπτῳ πρότερόν τινας · ἐὰν δὲ τὸ τῆς εἱμαρμένης ἀναγκαῖον ἐπείγῃ πρὸ τοῦ γήρως , ἀλλ’ οὖν μνήμης γε ἀγαθῆς καὶ παρὰ πᾶσιν εὐφημίας εἰς τὸν ἀεὶ χρόνον ἠξίωσε , καθάπερ , εἶπεν ὁ Ἀλέξανδρος , τὸν ἡμέτερον πρόγονον , τὸν νομισθέντα τοῦ Διὸς διὰ τὴν ἀρετὴν Ἡρακλέα . 
ταῦτα δὲ ἀκούσας ὁ Φίλιππος , ἡσθείς , Οὐ μάτην , εἶπεν , Ἀλέξανδρε , περὶ πολλοῦ ποιούμεθα τὸν Ἀριστοτέλη , καὶ τὴν πατρίδα αὐτῷ συνεχωρήσαμεν ἀνακτίζειν , Στάγειρα τῆς Ὀλυνθίας οὖσαν . 
ὁ γὰρ ἀνὴρ ἄξιος πολλῶν καὶ μεγάλων δωρεῶν , εἰ τοιαῦτά σε διδάσκει περί τε ἀρχῆς καὶ βασιλείας εἴτε Ὅμηρον ἐξηγούμενος εἴτε ἄλλον τρόπον . 
περὶ ΒΑΣΙΛΕΙΑΣ γ . 
Σωκράτης Ἀθήνησι , πρεσβύτης ἀνὴρ καὶ πένης , ὃν καὶ σὺ γιγνώσκεις ἀκοῇ πρὸ πάνυ πολλῶν ἐτῶν γενόμενον , πυθομένου τινὸς εἰ εὐδαίμονα νομίζοι τὸν Περσῶν βασιλέα , Τυχόν , εἶπεν , εὐδαίμων · οὐκ ἔφη δὲ αὐτὸς εἰδέναι διὰ τὸ μὴ συγγενέσθαι αὐτῷ μηδὲ γιγνώσκειν ὁποῖός ἐστι τὴν διάνοιαν , ὡς οὐκ ἀλλαχόθεν οἶμαιγιγνόμενον τὸ εὐδαιμονεῖν , ἀπὸ χρυσωμάτων ἢ πόλεων ἢ χώρας ἢ ἄλλων ἀνθρώπων , ἑκάστῳ δὲ παρά τε αὑτοῦ καὶ τῆς αὑτοῦ διανοίας . 
ὁ μὲν οὖν Σωκράτης , ὅτι ἐτύγχανεν ἄπειρος ὢν τοῦ Πέρσου τῆς ψυχῆς , ἄπειρος ἡγεῖτο εἶναι καὶ τῆς εὐδαιμονίας αὐτοῦ . 
ἐγὼ δέ , ὦ γενναῖε αὐτοκράτορ , παραγέγονά σοι , καὶ τυχὸν οὐδενὸς ἧττονἔμπειρός εἰμι τῆς σῆς φύσεως , ὅτι τυγχάνεις χαίρων ἀληθείᾳ καὶ παρρησίᾳ μᾶλλον ἢ θωπείᾳ καὶ ἀπάτῃ . 
αὐτίκα τὰς μὲν ἀλόγους ἡδονὰς ὑποπτεύεις , καθάπερ ἀνθρώπους κόλακας , τοὺς δὲ πόνους ὑπομένεις , ἐλέγχους ὑπολαμβάνων εἶναι τῆς ἀρετῆς . 
ἐπειδὴ δὲ ὁρῶ σε , αὐτοκράτορ , ἐντυγχάνοντα τοῖς παλαιοῖς ἀνδράσι καὶσυνιέντα φρονίμων καὶ ἀκριβῶν λόγων , φημὶ δὴ σαφῶς ἄνδρα εἶναι μακάριον , τὸν μεγίστην μὲν ἔχοντα δύναμιν μετὰ τοὺς θεούς , κάλλιστα δὲ τῷ δύνασθαι χρώμενον . 
ᾧ γὰρ ἐξὸν ἁπάντων μὲν ἀπολαύειν τῶν ἡδέων , μηδενὸς δὲ πειρᾶσθαι τῶν ἐπιπόνων , ῥᾳθυμοῦντα δὲ ὡς οἷόν τε βιοτεύειν , συνελόντι δὲ εἰπεῖν , πράττοντα ὅ , τι βούλεται , οὐ μόνον κωλύοντος οὐδενὸς ὅ , τι βούλεται ἀλλὰ καὶ ἐπαινούντων ἁπάντων , οὗτος ὁ ἀνήρ , ὅταν ᾖ νομιμώτερος μὲν δικαστὴς τῶν κατὰ κλῆρον δικαζόντων , ἐπιεικέστερος δὲ βασιλεὺς τῶν ὑπευθύνων ἐν ταῖς πόλεσιν ἀρχόντων , δικαιότερος δὲ στρατηγὸς τῶν ἑπομένων στρατιωτῶν , φιλοπονώτερος δὲ ἐν ἅπασι τοῖς ἔργοις τῶνὑπ’ ἀνάγκης πονούντων , ἔλαττον δὲ βουλόμενος τρυφᾶν τῶν μηδεμιᾶς εὐπορούντων τρυφῆς , εὐνούστερος δὲ τοῖς ὑπηκόοις τῶν φιλοτέκνων πατέρων , φοβερώτερος δὲ τοῖς πολεμίοις τῶν ἀνικήτων καὶ ἀμάχων θεῶν , πῶς οὐκ ἂν εἴποι τις τοῦδε τοῦ ἀνδρὸς ἀγαθὸν εἶναι τὸν δαίμονα , οἰκ αὐτῷ μόνον , ἀλλὰ καὶ τοῖς ἄλλοις ἅπασι ; 
τῶν μὲν γὰρ πολλῶν ἀνθρώπων καὶ ἰδιωτῶν μικράν τινα ἀρχὴν ἐχόντων ὀλίγος ὁ δαίμων καὶ μόνου τοῦ ἔχοντος · ὅτου δ’ ἄν παμπληθεῖς μὲν ὑπακούωσι πόλεις , πάμπολλα δὲ ἔθνη κυβερνᾶται διὰ τῆς ἐκείνου γνώμης , ἀνήριθμα δὲ φῦλα ἀνθρώπων καὶ ἄμικτα ἀλλήλοις ἀποβλέπῃ πρὸς τὴν φρόνησιν , πάντων οὗτος ἀνθρώπων γίγνεται σωτὴρ καὶ φύλαξ , ἄνπερ ᾖ τοιοῦτος . 
τοῦ γὰρ πάντων ἄρχοντος καὶ κρατοῦντος ἡ μὲν φρόνησις ἱκανὴ καὶ τοὺς ἄφρονας ὠφελεὶν · βουλεύεται γὰρ ὁμοίως ὑπὲρ πάντων . 
ἡ δὲ σωφροσύνη καὶ τοὺς ἀκολαστοτέρους σωφρονεστέρους ποιεῖ · ἐφορᾷ γὰρ ὁμοίως ἅπαντας . 
ἡ δὲ δικαιοσύνη καὶ τοῖς ἀδίκοις αὑτῆς μεταδίδωσιν , ἡ δὲ ἀνδρεία καὶ τοὺς ἧττον εὐψύχους οὐ μόνον σῴζειν , ἀλλὰ καὶ θαρραλεωτέρους ποιεῖν δύναται . 
οὔτε γὰρ δειλὸς οὕτως ἄγαν οὐδεὶς ὥστε μὴ θαρρεῖν ἑπόμενος μεθ’ οὗ νικᾶν ἕτοιμον , οὔτε ἐπὶ τοσοῦτον ἀνειμένος ὥστε ῥᾳθυμεῖν παραταττόμενον ὁρῶν ᾧ μόνῳ τὸ προστάττειν ἔνειμεν ὁ θεός , οὐδ’ αὖ σφόδρα οὕτως ἀναίσχυντος ὥστε περὶ ἑτέρου πονεῖν ἀναγκαῖον , τούτῳ δὲ μὴ συμπονεῖν ἐθέλειν . 
δοκεῖ δέ μοι καὶ Ὅμηρος αὐτὸ τοῦτο φράζειν · μνησθεὶς γὰρ τοῦ χρηστοῦ βασιλέως ἐπὶ πᾶσιν εἴρηκεν , ἀρετῶσι δὲ λαοὶ ὑπ’ αὐτοῦ . 
ὁ γὰρ τοιοῦτος βασιλεὺς τοῖς μὲν ἄλλοις καλὸν κτῆμα τὴν ἀρετὴν νενόμικεν , αὑτῷ δὲ καὶ ἀναγκαῖον . 
τίνι μὲν γὰρ δεῖ πλείονος φρονήσεως ἢ τῷ βουλευομένῳ περὶ τῶν μεγίστων ; 
τίνι δὲ ἀκριβεστέρας δικαιοσύνης ἢ τῷ μείζονι τῶν νόμων ; 
τίνι δὲ σωφροσύνης ἐγκρατεστέρας ἢ ὅτῳ πάντα ἔξεστι ; 
τίνι δὲ ἀνδρείας ἰσχυροτέρας ἢ ὑφ’ οὗ πάντα σῴζεται ; 
τίνα δὲ μᾶλλον εὐφραίνει τὰ ἔργα τῆς ἀρετῆς ἢ τὸν σύμπαντας ἀνθρώπους θεατὰς καὶ μάρτυρας ἔχοντα τῆς αὑτοῦ ψυχῆς ; 
ὥστε μήποτε πράξαντι μηδὲν οἷόν τε λαθεῖν , οὐ μᾶλλον ἢ τῷ ἡλίῳ πορεύεσθαι διὰ σκότους · πάντα γὰρ τἄλλα ἀναφαίνων πρῶτον ἑαυτὸν ἐπιδείκνυσι.λέγω δὲ ταῦτα οὐκ ἀγνοῶν ὅτι τὰ ῥηθέντα νῦν ὑπ’ ἐμοῦ ἐν πλείονι χρόνῳ ἀνάγκη λέγεσθαι · 
ἀλλ’ οὐκ ἔστι δέος μήποτε ἐγὼ φανῶ τι κολακείᾳ λέγων . 
οὐ γὰρ ὀλίγην οὐδὲ ἐν ὀλίγῳ χρόνῳ δέδωκα βάσανον τῆς ἐλευθερίας . 
εἰ δὲ ἐγὼ πρότερον μέν , ὅτε πᾶσιν ἀναγκαῖον ἐδόκει ψεύδεσθαι διὰφόβον , μόνος ἀληθεύειν ἐτόλμων , καὶ ταῦτα κινδυνεύων ὑπὲρ τῆς ψυχῆς , νῦν δέ , ὅτε πᾶσιν ἔξεστι τἀληθῆ λέγειν , ψεύδομαι , μηδενὸς κινδύνου παρεστῶτος , οὐκ ἂν εἰδείην οὔτε παρρησίας οὔτε κολακείας καιρόν . 
καίτοι σύμπαντες οἱ πράττοντες ὁτιοῦν ἑκόντες ἢ χρημάτων ἕνεκα πράττουσιν ἢ δόξης ἢ δῑ ἡδονήν τινα ἄλλην ἢλοιπὸν οἶμαι δῑ ἀρετὴν καὶ τὸ καλὸν αὐτὸ τιμῶντες . 
ἐγὼ δὲ χρήματα μὲν λαβεῖν παρ’ οὐδενὸς πώποτε ἠξίωσα , πολλῶν δοῦναι βουλομένων , τῶν ἐμαυτοῦ δὲ ὀλίγων ὑπαρχόντων οὐ μόνον μεταδιδοὺς ἑτέροις , ἀλλὰ καὶ ῥίπτων φανήσομαι πολλάκις . 
ἡδονὴν δὲ ποίαν ἐθηρώμην , ὁπότε καὶ τῶν κολάκων οἱ φανερῶς πεποιημένοιτέχνην ταύτην ὁμολογοῦσιν ἁπάντων ἀηδέστερον τὸ κολακεύειν ; 
πῶς γὰρ ἡδύ , ἵν’ ἄλλον ἀδίκως ἐπαινῇ τις , αὐτὸν δικαίως ψέγεσθαι ; 
καὶ μὴν οὐδὲ ἔνδοξον οὐδὲ καλὸν εἶναι δοκεῖ τὸ κολακεύειν , ἵνα τιμῆς ἕνεκεν ἢ δῑ ἀρετήν τις τοῦτο ἐπιτηδεύῃ . 
πασῶν γάρ , ὡς ἔπος εἰπεῖν , τῶν κακιῶν αἰσχίστην τις ἂν εὕροι τὴν κολακείαν.πρῶτον μὲν γὰρ τὸ κάλλιστον καὶ δικαιότατον διαφθείρει , τὸν ἔπαινον , ὥστε μηκέτι δοκεῖν πιστὸν μηδὲ ἀληθῶς γιγνόμενον , καὶ τό γε πάντων δεινότατον , τὰ τῆς ἀρετῆς ἔπαθλα τῇ κακίᾳ δίδωσιν . 
ὥστε πολὺ χεῖρον δρῶσι τῶν διαφθειρόντων τὸ νόμισμα · 
οἱ μὲν γὰρ ὕποπτον ποιοῦσι τὸ νόμισμα , οἱ δὲ τὴν ἀρετὴν ἄπιστον . 
ἔπειτα δὲ οἶμαι ἀεί ποτε μὲν ὁ πονηρὸς ἀνόητος λέγεται καὶ ἔστιν ὄντως , τῷ δὲ ἄφρονι πάντας ὑπερβέβληκεν ὁ κόλαξ . 
μόνος γὰρ τῶν ἀφανιζόντων τὴν ἀλήθειαν πρὸς ἐκείνους θαρρεῖ τὰ ψευδῆ λέγειν τοὺς μάλιστα εἰδότας ὅτι ψεύδεται . 
τίς γὰρ ἄπειρός ἐστι τῶν ἑαυτοῦ πραγμάτων ; 
ἢ τίς ἠλίθιος οὕτως ὅστις οὐκ οἶδεν πότερον πόνοις ἢ ῥᾳθυμίᾳ χαίρει καὶ πότερον ἥδεται πλέον ἔχων ἢ τὰ δίκαια πράττων καὶ πότερον ἡδονῶν ἥττων ἐστὶν ἢ τῶν καλῶν πράξεων ἐραστής ; 
καὶ τοίνυν ὃ μάλιστα οἴεται , χαρίζεσθαι τοῖς ἐπαινουμένοις , ἐμοὶ δοκεῖ τούτου καὶ μάλιστα ἀποτυγχάνειν · 
τοὐναντίον γὰρ ἀπεχθάνεσθαι μᾶλλον ἢ χαρίζεσθαι τοῖς μὴ τελέως κούφοις . 
αὐτίκα ὁ τὸν πένητα μακαρίζων ὡς πλούσιον αὐτὸς μὲν ψεύδεται , τῷ δὲ μακαριζομένῳ τὴν πενίαν ὀνειδίζει . 
πάλιν ὁ τὸν αἴσχιστον ὡς καλὸν ἐπαινῶν ἄλλο τι ἢ προφέρει τὸ αἶσχος αὐτῷ ; 
ἢ ὁ τὸν ἀνάπηρον ὁλόκληρον εἶναι λέγων πῶς ἂν χαρίζοιτο ὑπομιμνήσκων τῆς ἀτυχίας ; 
ὁ δὲ αὖ τὸν ἀνόητον ὡς φρόνιμον ὑμνῶν , οὗτος ἂν τυχὸν ἁπάντων εἴη πιθανώτερος διὰ τὴν ἄνοιαν τοῦ ἀκούοντος καὶ τοσούτῳ γε μείζονα ἐργάζεται βλάβην · ἀναπείθει γὰρ ὑπὲρ ἑαυτοῦ βουλεύεσθαι καὶ μὴ τοῖς φρονίμοις ἐπιτρέπειν . 
ὁ μὲν γὰρ τὸν δειλὸν ὡς ἀνδρεῖον θαυμάζων , οὗτος δικαιότατα χρῆται τῇ ἀνοίᾳ τοῦ κολακευομένου · τάχιστα γὰρ ὂν οἶμαι ἀπόλοιτο πειθόμενος αὐτῷ καὶ τῆς ἀνδρείας τὰ ἔργα ἐπιχειρῶν . 
καθόλου δὲ φωραθεὶς μὲν ὁ κόλαξ οὐ καταγιγνώσκεται μόνον , ἀλλὰ καὶ μισεῖται · δοκεῖ γὰρ καταγελῶν λέγειν · πείσας δὲ ὡς ἀληθῶς λέγει οὐ μεγάλης τινὸς τυγχάνει χάριτος . 
τί γὰρ καὶ δοκεῖ χαρίζεσθαι τἀληθῆ λέγων ; 
πολύ γε μὴν πονηρότερός ἐστι τῶν ψευδομένων μαρτύρων . 
οἱ μὲν γὰρ οὐ διαφθείρουσι τὸν δικαστήν , ἀλλὰ μόνον ἐξαπατῶσιν · ὁ δὲ κολακεύων ἅμα δεκάζει τῷ ἐπαίνῳ . 
ἵνα δὲ μήτε ἐγὼ κολακείας αἰτίαν ἔχω τοῖς θέλουσι διαβάλλειν μήτε σὺ τοῦ κατ’ ὀφθαλμοὺς ἐθέλειν ἐπαινεῖσθαι , ποιήσομαι τοὺς λόγους ὑπὲρ τοῦ χρηστοῦ βασιλέως , ὁποῖον εἶναι δεῖ καὶ τίς ἡ διαφορὰ τοῦ προσποιουμένου μὲν ἄρχοντος εἶναι , πλεῖστον δὲ ἀπέχοντος ἀρχῆς καὶ βασιλείας . 
εἰ δέ τις φήσει με τοὺς αὐτοὺς ποιεῖσθαι λόγους , τοῦτο ἂν εἴη κοινὸν ἐμοὶ τὸ ἔγκλημα καὶ 
Σωκράτει . 
φασὶ γάρ ποτε Ἱππίαν τὸν Ἠλεῖον , διὰ χρόνου πλείονος ἀκούοντα τοῦ Σωκράτους περὶ δικαιοσύνης καὶ ἀρετῆς λέγοντος , καὶ παραβάλλοντος , ὥσπερ εἰώθει , τοὺς κυβερνήτας καὶ ἰατροὺς καὶ σκυτοτόμους καὶ κεραμέας , εἰπεῖν , ἅτε σοφιστήν , Πάλιν σὺ ταὐτά , Σώκρατες ; 
καὶ ὅς γελάσας ἔφη , Καὶ περὶ τῶν αὐτῶν . 
σὺ μὲν γάρ , ὡς ἔοικεν , ὑπὸ σοφίας οὐδέποτε ταὐτὰ περὶ τῶν αὐτῶν λέγεις , ἡμῖν δὲ ἓν τοῦτο δοκεῖ τῶν καλλίστων εἶναι . 
τοὺς μὲν γὰρψευδομένους οἴδαμεν πολλὰ καὶ ἀνόμοια λέγοντας · τοῖς δὲ ἀληθεύουσιν οὐχ οἷόν τε ἕτερα εἰπεῖν τῶν ἀληθῶν . 
ἐγὼ δὲ εἰ μὲν ἑώρων ἄλλην ὑπόθεσιν σπουδαιοτέραν ἢ σοὶ μᾶλλον προσήκουσαν , ἐκείνην ἂν ἐπεχείρουν ποιήσασθαι . 
νῦν δὲ οὔτε ἰατρὸν ἄλλους τινὰς ἀκούειν ἢ λέγειν λόγους φαίην ἂν ὀρθῶς ἢ τοὺς περὶ ὑγιείασσώματος καὶ νόσου · οὗτοι γὰρ ὑγιεινοὶ καλοῦνται ἰατροῖς · οὔτε κυβερνήτην ἢ τοὺς περὶ ὡρῶν καὶ ἀνέμων καὶ ἄστρων · οὗτοι γὰρ κυβερνητικοὶ δικαίως λέγονται · οὔτε ἄρχοντα καὶ βασιλέα ἢ τοὺς περὶ ἀρχῆς τε καὶ διοικήσεως ἀνθρώπων . 
ὡς δὲ καὶ περὶ τούτων ἐνόμιζε Σωκράτης πειράσομαι εἰπεῖν . 
μετὰ γὰρ τὴν ἀπόκρισιντὴν περὶ τῆς εὐδαιμονίας ἐπύθετο τοῦ Σωκράτους ὁ ἐκεῖνο τὸ ἐρώτημα ἐρωτήσας , ὦ Σώκρατες , ἔφη , τοῦτο μὲν ἐπίστασαι παντὸς μᾶλλον , ὅτι τῶν ὑπὸ τὸν ἥλιον ἀνθρώπων ἐκεῖνός ἐστιν ἰσχυρότατος καὶ μηδὲ τῶν θεῶν αὐτῶν ἥττονα ἔχων δύναμιν , ᾧ γε ἔνεστι καὶ τὰ ἀδύνατα δοκοῦντα ποιῆσαι δυνατά , εἰ βούλοιτο πεζεύεσθαιμὲν τὴν θάλατταν , πλεῖσθαι δὲ τὰ ὄρη , τοὺς δὲ ποταμοὺς ἐκλείπειν ὑπὸ ἀνθρώπων πινομένους . 
ἢ οὐκ ἀκήκοας ὅτι Ξέρξης ὁ τῶν Περσῶν βασιλεὺς τὴν μὲν γῆν ἐποίησε θάλατταν , διελὼν τὸ μέγιστον τῶν ὀρῶν καὶ διαστήσας ἀπὸ τῆς ἠπείρου τὸν Ἄθω , διὰ δὲ τῆς θαλάττης τὸν πεζὸν στρατὸν ἄγων ἤλαυνεν ἐφ’ ἅρματος ; 
ὥσπερ οἶμαι τὸν Ποσειδῶνά φησιν Ὅμηρος · καὶ τυχὸν ὁμοίως οἵ τε δελφῖνες καὶ τὰ κήτη κάτωθεν ὑπέπλει τὴν σχεδίαν , ὁπότε ἐκεῖνος ἤλαυνεν . 
καὶ ὁ Σωκράτης , Οὐδὲ τοῦτό σοι ἔχω εἰπεῖν , εἴτε μέγιστον ὁ ταῦτα ποιῶν δύναται , καθάπερ σὺ λέγεις , εἴτε ἐλάχιστον ἢ τὸ παράπαν οὐδέν . 
αὐτίκα εἰ μὲν ἦν σώφρων καὶ ἀνδρεῖος καὶ δίκαιος καὶ μετὰ γνώμης ἔπραττεν ὅσα ἔπραττεν , ἰσχυρὸν αὐτὸν ἡγοῦμαι καὶ μεγίστην ἔχειν τῷ ὄντι δύναμιν · εἴ δὲ αὖ δειλὸς καὶ ἀνόητος καὶ ἀσελγὴς καὶ παράνομος καὶ δῑ ὕβριν ταῦτα ἐπιχειρῶν , τοὐναντίον ἔμοιγε ἀσθενέστερος εἶναι δοκεῖ τῶν σφόδρα πενήτων καὶ μηδὲ ἕνα γῆς κεκτημένων βῶλον , ὥστε διαθρύψαι μακέλλῃ τροφῆς ἕνεκεν , οὐχ ὅπως τὰ μέγιστα διθρύπτειν ὄρη , καθάπερ σὺ φῄς . 
ὁ γὰρ ἀδύνατος μὲν ὀργὴν ἐπικατασχεῖν πολλάκις ὑπὲρ μικρῶν γιγνομένην , ἀδύνατος δὲ ἐπιθυμίαν παῦσαι τῶν αἰσχίστων , ἀδύνατος δὲ ἀπώσασθαι λύπην , ἐνίοτε μηδενὸς λυπηροῦ παρόντος , οὐ δυνάμενος δὲ ὑπομεῖναι πόνους , οὐδὲ τοὺς ἡδονῆς ἕνεκεν γιγνομένους , ἀδύνατος δὲ τῆς ψυχῆς ἀπελάσαι φόβον , οὐδὲν ὠφελοῦντα ἐν τοῖς δεινοῖς , ἀλλὰ τὰ μέγιστα βλάπτοντα , πῶς οὐκ ἄνανδρος σφόδρα , ἡττώμενος μὲν γυναικῶν , ἡττώμενος δὲ εὐνούχων ; 
ἢ σὺ τὸν ἰσχυρὸν εἶναι λέγεις τὸν καὶ τοῦ μαλακωτάτου πάντων ἀσθενέστερον , ὕπνου ; 
ὑφ’ οὗ ξυμποδισθεὶς πολλάκις ἄνευ δεσμῶν οὐχ ὅπως ἄλλοις , ἀλλ’ οὐδ’ ἑαυτῷ δύναται βοηθεῖν οὐδὲ ἐπίκουρον οὐδένα καλέσαι τῶν βουλομένων ἀμύνειν ; 
ταῦτα δὲ ἀκούσας εἶπεν , 
Ἐκεῖνο μέντοι οἶσθα δήπου , ὦ Σώκρατες , ὅτι τῆς ἁπάσης οἰκουμένης τοῦ πλείστου καὶ ἀρίστου βασιλεύει μέρους . 
ἔξω γὰρ τῆς 
Ἑλλάδος καὶ τῆς Ἰταλίας καί τινων ὀλίγων ἐθνῶν ἄλλων τῶν κατὰ τὴν Εὐρώπην ξύμπαντα τἄλλα ὑφ’ ἑαυτῷ πεποίηται , καὶ τῆς μὲν καλουμένης Ἀσίας ὅλης ἄρχει μέχρις Ἰνδῶν · πολλοὺς δὲ καὶ αὐτῶν φασιν ὑπακούειν · τῆς δὲ Λιβύης τοῦ πλείονος μέρους · ἐν δὲ τῇ 
Εὐρώπῃ Θρᾴκης καὶ Μακεδονίας · ἁπάντων τούτων κρατεῖ · ὅθεν δὴ καὶ μέγας βασιλεὺς κέκληται μόνος ἐκεῖνος . 
καὶ ὁ Σωκράτης εἶπεν , Ἀλλ’ οὐδὲ τοῦτο οἶδα ὅλως γε , εἰ βασιλεύς ἐστι τὴν ἀρχὴνοὐδεμιᾶς πόλεως ἢ κώμης . 
σὺ ἄρα , εἶπε , μόνος ἀνήκοος εἶ τούτων ἃ πάντες ἴσασιν ; 
ἀκούω , ἔφη , πολλῶν λεγόντων ἃ σὺ λέγεις καὶ Ἑλλήνων καὶ βαρβάρων · ὃ δὲ οὐκ ἐᾷ με γιγνώσκειν ὃ λέγω τοιοῦτόν ἐστιν · οὐκ οἶδα , ὦ ἄριστε , εἰ νομίμως καὶ δικαίως τούτων ἁπάντων προέστηκεν καὶ τοιοῦτος ὢν ὁποῖον εἴρηκα πολλάκις · εἰ μὲν γὰρ εὐγνώμων καὶ φιλάνθρωπος καὶ νόμιμος ὢν ἐπὶ σωτηρίᾳ καὶ τῷ συμφέροντι τῶν ἀρχομένων ἐπιμελεῖται , αὐτὸς πρῶτος εὐδαίμων καὶ φρόνιμος ὤν , καθάπερ εἶπον , καὶ τοῖς ἄλλοις μεταδιδοὺς καὶ τῆς αὑτοῦ εὐδαιμονίας , οὐ δίχα θεὶς τό τε αὑτοῦ καὶ τὸ τῶν ἀρχομένων συμφέρον , ἀλλὰ τότε χαίρων μάλιστα καὶ τότε νομίζωνἄριστα πράττειν , ὅταν ὁρᾷ καλῶς πράττοντας τοὺς ἀρχομένους , δυνάμει τε μέγιστός ἐστιν καὶ βασιλεὺς ἀληθῶς · εἰ δὲ φιλήδονος καὶ φιλοχρήματος καὶ ὑβριστὴς καὶ παράνομος , αὑτὸν οἰόμενος αὔξειν μόνον , ὡς ἂν πλεῖστα μὲν χρήματα κεκτημένος , μεγίστας δὲ καὶ πλείστας καρπούμενος ἡδονάς , ῥᾳθύμως δὲ διάγων καὶἀπόνως · τοὺς δὲ ὑπηκόους ἅπαντας ἡγούμενος δούλους καὶ ὑπηρέτας τῆς αὑτοῦ τρυφῆς , οὐδὲ ποιμένος ἐπιεικοῦς ἔχων ἦθος , σκέπης καὶ νομῆς προνοούμενος τοῖς αὑτοῦ κτήνεσιν , ἔτι δὲ θῆρας ἀπαμύνων καὶ φῶρας προφυλάττων , ἀλλ’ αὐτὸς πρῶτος διαρπάζων τε καὶ φθείρων καὶ τοῖς ἄλλοις ἐπιτρέπων , καθάπερ , οἶμαι , πολεμίωνλείαν , οὐκ ἄν ποτε εἴποιμι τὸν τοιοῦτον ἄρχοντα ἢ αὐτοκράτορα ἢ βασιλέα , πολὺ δὲ μᾶλλον τύραννον καὶ λευστῆρα , ὥς ποτε προσεῖπεν ὁ Ἀπόλλων τὸν Σικυώνιον τύραννον , εἰ καὶ πολλὰς μὲν ἔχοι τιάρας , πολλὰ δὲ σκῆπτρα ὑπακούοιεν αὐτῷ . 
τοιαῦτα μὲν ἐκεῖνος εἰώθει λέγειν , προτρέπων ἀεὶ πρὸς ἀρετὴν καὶ βελτίους ποιῶν καὶ ἄρχοντας καὶ ἰδιώτας . 
ὅμοια δὲ εἰρήκασι περὶ ἀρχῆς καὶ βασιλείας οἱ μετ’ αὐτόν , ὡς οἷόν τε ἑπόμενοι τῇ σοφωτάτῃ γνώμῃ . 
αὐτὰ δὲ πρῶτα δηλοῖ τὰ ὀνόματα τὴν διαφορὰν τῶν πραγμάτων . 
λέγεται γὰρ ἡ μὲν ἀρχὴ νόμιμος ἀνθρώπων διοίκησις καὶ πρόνοια ἀνθρώπων κατὰ νόμον , βασιλεία δὲ ἀνυπεύθυνος ἀρχή , βασιλεὺς δὲ καὶ αὐτοκράτωρ ὁ αὐτὸς ἀνυπεύθυνος ἄρχων ὁ δὲ νόμος βασιλέως δόγμα . 
ὁ δὲ τύραννος καὶ ἡ τυραννὶς ἐναντίον τούτοις βίαιος καὶ παράνομος χρῆσις ἀνθρώπων τοῦ δοκοῦντος ἰσχύειν πλέον . 
οὕτω δὲ καὶ ἡμεῖς διανοούμεθα καὶ φαμὲν περὶ τοῦ θείου καὶ θεοφιλοῦς αὐτοκράτορος καὶ βασιλέως τρία γὰρ εἴδη , τὰ φανερώτατα , πολιτειῶν ὀνομάζεται γιγνομένων κατὰ νόμον καὶ δίκην μετὰ δαίμονός τε ἀγαθοῦ καὶ τύχης ὁμοίας · μία μὲν ἡ πρώτη καὶ μάλιστα συμβῆναι δυνατή , περὶ ἧς ὁ νῦν λόγος , εὖ διοικουμένης πόλεως ἢ πλειόνων ἐθνῶν ἢ ξυμπάντων ἀνθρώπων ἑνὸς ἀνδρὸς ἀγαθοῦ γνώμῃ καὶ ἀρετῇ · δευτέρα δὲ ἀριστοκρατία καλουμένη , οὔτε ἑνὸς οὔτε πολλῶν τινων , ἀλλὰ ὀλίγων τῶν ἀρίστων ἡγουμένων , πλεῖον ἀπέχουσα ἤδη τοῦ δυνατοῦ καὶ τοῦ συμφέροντος · τοῦτο ἔμοιγε δοκεῖ καὶ Ὅμηρος εἰπεῖν διανοηθείς , οὐκ ἀγαθὸν πολυκοιρανίη · εἷς κοίρανος ἔστω , εἷς βασιλεύς , ᾧ ἔδωκε Κρόνου παῖς ἀγκυλομήτεω . 
τρίτη δὲ πασῶν ἀδυνατωτάτη σχεδὸν ἡ σωφροσύνῃ καὶ ἀρετῇ δήμου προσδοκῶσά ποτε εὑρήσειν κατάστασιν ἐπιεικῆ καὶ νόμιμον , δημοκρατία προσαγορευομένη , ἐπιεικὲς ὄνομα καὶ πρᾷον , εἴπερ ἦν δυνατόν . 
τρισὶ δὲ ταύταις , ὥσπερ εἴρηται , πολιτείαις τρεῖς ἐναντίαι καὶ παράνομοι διαφθοραί , ἡ μὲν πρώτη τε καὶ ἀρίστη καὶ μόνη δυνατή , τυραννίς , ἑνὸς ὕβρει καὶ βίᾳ τοῦ κακίστου τῶν ἄλλων ἀπολλυμένων · ἡ δὲ μετ’ ἐκείνην ὀλιγαρχία , σκληρὰ καὶ ἄδικος πλεονεξία πλουσίων τινῶν καὶ πονηρῶν ὀλίγων ἐπὶ τοὺς πολλοὺς καὶ ἀπόρους συστᾶσα · ἡ δὲ ἑξῆς ποικίλη καὶ παντοδαπὴ φορὰ πλήθους οὐδὲν εἰδότος ἁπλῶς , ταραττομένου δὲ ἀεὶ καὶ ἀγριαίνοντοσὑπὸ ἀκολάστων δημαγωγῶν , ὥσπερ κλύδωνος ἀγρίου καὶ χαλεποῦ ὑπὸ ἀνέμων σκληρῶν μεταβαλλομένου . 
τούτων μὲν οὖν ὁ λόγος ἄλλως ἐπεμνήσθη , πολλὰ παθήματα καὶ συμφορὰς ἑκάστης αὐτῶν ἐκ τοῦ πρότερον χρόνου δεῖξαι δυνάμενος · περὶ δὲ τῆς εὐδαίμονός τε καὶ θείας καταστάσεως τῆς νῦν ἐπικρατούσης χρὴ διελθεῖν ἐπιμελέστερον.πολλαὶ μὲν οὖν εἰκόνες ἐναργεῖς καὶ παραδείγματα οὐκ ἀμυδρὰ τῆσδε τῆς ἀρχῆς , ἔν τε ἀγέλαις καὶ σμήνεσι διασημαινούσης τῆς φύσεως τὴν κατὰ φύσιν τοῦ κρείττονος τῶν ἐλαττόνων ἀρχὴν καὶ πρόνοιαν · οὐ μὴν φανερώτερον οὐδὲ κάλλιον ἕτερον ἂν γένοιτο τῆς τοῦ παντὸς ἡγεμονίας , ἣ ὑπὸ τῷ πρώτῳ τε καὶ ἀρίστῳθεῷ ΤΑ περὶ τοῦ ΔΙΟΣ τοιοῦτος δὲ ὢν πρῶτον μέν ἐστι θεοφιλής , ἅτε τῆς μεγίστης τυγχάνων παρὰ θεῶν τιμῆς καὶ πίστεως . 
καὶ πρῶτόν γε καὶ μάλιστα θεραπεύσει τὸ θεῖον , οὐχ ὁμολογῶν μόνον , ἀλλὰ καὶ πεπεισμένος εἶναι θεούς , ἵνα δὴ καὶ αὐτὸς ἔχῃ τοὺς κατ’ἀξίαν ἄρχοντας . 
ἡγεῖται δὲ τοῖς ἄλλοις ἀνθρώποις συμφέρειν τὴν αὑτοῦ πρόνοιαν οὕτως ὡς αὐτῷ τὴν ἐκείνων ἀρχήν . 
καὶ μὴν ἐκεῖνο ἑαυτῷ συνειδὼς ὡς οὔποτε δῶρον δέξεται παρὰ κακῶν ἀνδρῶν , οὐδὲ τοὺς θεοὺς ἀναθήμασιν οὐδὲ θυσίαις οἴεται χαίρειν τῶν ἀδίκων ἀνδρῶν , παρὰ μόνων δὲ τῶν ἀγαθῶν προσίεσθαι τὰ διδόμενα.τοιγαροῦν θεραπεύειν ἀφθόνως αὐτοὺς σπουδάσει καὶ τούτοις · 
ἐκείνοις γε μὴν οὐδέποτε παύσεται τιμῶν , τοῖς καλοῖς ἔργοις καὶ ταῖς δικαίαις πράξεσιν . 
ἕκαστόν γε μὴν τῶν θεῶν ἱλάσκεται κατὰ τὴν τοῦ θεοῦ δύναμιν . 
ἡγεῖται δὲ τὴν μὲν ἀρετὴν ὁσιότητα , τὴν δὲ κακίαν πᾶσαν ἀσέβειαν . 
εἶναι γὰρ ἐναγεῖς καὶ ἀλιτηρίους οὐ μόνον τοὺς τὰ ἱερὰ συλῶντας ἢ λέγοντάς τι βλάσφημον περὶ τῶν θεῶν , ἀλλὰ πολὺ μᾶλλον τούς τε δειλοὺς καὶ ἀδίκους καὶ ἀκρατεῖς καὶ ἀνοήτους καὶ καθόλου τοὺς ἐναντίον τι πράττοντας τῇ τε δυνάμει καὶ βουλήσει τῶν θεῶν . 
οὐ μόνον δὲ ἡγεῖται θεούς , ἀλλὰ καὶ δαίμονας καὶ ἥρωας ἀγαθοὺς τὰς τῶν ἀγαθῶν ἀνδρῶν ψυχὰς μεταβαλούσας ἐκ τῆς θνητῆς φύσεως · τοῦτο δὲ βεβαιοῖ τὸ δόγμα οὐχ ἥκιστα χαριζόμενος αὑτῷ . 
τήν τε τῶν ἀνθρώπων ἐπιμέλειαν οὐ πάρεργον οὐδὲ ἀσχολίαν ἄλλως νενόμικεν , βαρυνόμενος οἶμαι τὰς φροντίδας , ἀλλὰ ἔργον αὑτοῦ καὶ τέχνην ταύτην . 
καὶ ὅταν μὲν ἄλλο τι ποιῇ , οὐδὲν ἡγεῖται σπουδαῖον οὐδὲ τῶν αὑτοῦ πράττειν · ὅταν δὲ ἀνθρώπους ὠφελῇ , τότε νομίζει τὸ προσῆκον ἀποτελεῖν , ἅτε ὑπὸ τοῦ μεγίστου θεοῦ ταχθεὶς ἐπὶ τοῦτο τὸ ἔργον , ᾧ ἀπειθεῖν οὐ θέμις οὐδὲν οὐδὲ ἄχθεσθαι . 
ἅτε προσηκούσας αὑτῷ νομίζων τὰς εὐεργεσίας . 
οὐδεὶς γὰρ οὕτω μαλακὸς οὐδὲ φιλήδονος ὃς οἰχ ἥδεται τῇ αὑτοῦ πράξει , κἂν τύχῃ ἐπίπονος · ὡς ἥκιστα μὲν κυβερνήτης ἂν ἀχθεσθείη τοῖς ἐν θαλάττῃ πόνοις , ἥκιστα δὲ γεωργὸς τοῖς περὶ γεωργίαν ἔργοις , ἥκιστα δὲ κυνηγέτης οἷς δεῖ θηρῶντα κάμνειν · καίτοι σφόδρα μὲν ἐπίπονον γεωργία , σφόδρα δὲ κυνηγεσία . 
οὐ μὴν ἀπαξιοῖ τὸ κάμνειν καὶ ἐνοχλεῖσθαι τῶν ἄλλων ἕνεκεν , οὐδὲ ταύτῃ χεῖρον πράττειν νενόμικεν , ἐὰν δέῃ πλείστους αὐτὸν ἀνέχεσθαι πόνους καὶ πλεῖστα πράγματα ἔχειν . 
ὁρᾷ γὰρ ὅτι πανταχοῦ τὸ βέλτιον τοῦ ἥττονος ἔταξεν ὁ θεὸς προνοεῖν τε καὶ ἄρχειν , οἷον τέχνην μὲν ἀτεχνίας , ἀσθενείας δὲ δύναμιν , τοῦ δὲ ἀνοήτου τὸ φρόνιμον προνοεῖν καὶ προβουλεύειν ἐποίησεν . 
ἐν πάσαις δὲ ταύταις ταῖς ἐπιμελείαις τὸ ἄρχειν οὐδαμῶς ῥᾴθυμον , ἀλλὰ ἐπίπονον , οὐδὲ πλεονεκτοῦν ἀνέσεως καὶ σχολῆς , ἀλλὰ φροντίδων καὶ πόνων . 
αὐτίκα ἐν νηὶ ἐπιβάταις ἔξεστιν ἀμελεῖνκαὶ μηδὲ ὁρᾶν τὴν θάλατταν , ἀλλὰ μηδὲ ὅποι γῆς εἰσι , τὸ τοῦ λόγου , τοῦτο εἰδέναι · καὶ πολλοὶ τὸν τρόπον τοῦτον πλέουσι ταῖς εὐδίαις , οἱ μὲν πεττεύοντες , οἱ δὲ ᾅδοντες , οἱ δὲ εὐωχούμενοι δῑ ἡμέρας · ὅταν δὲ καταλάβῃ χειμών , ἐγκαλυψάμενοι περιμένουσι τὸ συμβησόμενον · οἱ δέ τινες καθυπνώσαντες οὐδὲ ἀνέστησαν , ἕωσἐγένοντο ἐν τῷ λιμένι . 
τῷ κυβερνήτῃ δὲ ἀνάγκη μὲν ὁρᾶν πρὸς τὸ πέλαγος , ἀνάγκη δὲ ἀποβλέπειν εἰς τὸν οὐρανόν , ἀνάγκη δὲ προσκοπεῖν τὴν γῆν · οὐ μὴν οὐδὲ τὰ ἐν τῷ βυθῷ χρὴ λανθάνειν αὐτόν , ἢ λήσεται περιπεσὼν ὑφάλοις πέτραις ἢ ἀδήλοις ἕρμασι · 
μόνῳ δὲ ἐκείνῳ τῆς μὲν νυκτὸς ἧττον ἔξεστι καθυπνῶσαι ἢ τοῖσνηχομένοις · ἡμέρας δὲ εἴ πού τι βραχὺ κλέψειε τοῦ ὕπνου , καὶ τοῦτο μετέωρον καὶ ἀμφίβολον , ὡς ἀναβοᾶν πολλάκις ἢ τὸ ἱστίον στέλλειν ἢ παράγειν τὸ πηδάλιον ἢ ἄλλο τι τῶν ναυτικῶν · ὥστε καὶ κοιμώμενος ἐκεῖνος μᾶλλον ἐπιμελεῖται τῆς νεὼς ἢ τῶν ἄλλων οἱ σφόδρα ἐγρηγορότες . 
ἔν γε μὴν τῷ στρατεύεσθαι τῶν μὲν στρατιωτῶνἕκαστος αὑτῷ μόνῳ ἐπιμελεῖται καὶ ὅπλων καὶ τροφῆς , καὶ ταῦτα οὐ πορίζων , ἀλλ’ ἕτοιμα ἀξιῶν ἔχειν · μόνης δὲ φροντίζει τῆς ὑγιείας τῆς ἑαυτοῦ , μόνης δὲ τῆς σωτηρίας . 
τῷ στρατηγῷ δὲ ἔργον ἐστὶν ἅπαντας μὲν ὡπλίσθαι καλῶς , ἅπαντας δὲ εὐπορεῖν σκέπης , οὐ μόνον δὲ τὰς τῶν ἀνθρώπων γαστέρας πληροῦν , ἀλλὰ καὶ τὰς τῶν ἵππων · ἐὰν δὲ μὴ πάντες ἔχωσι τὰ ἐπιτήδεια , πολὺ μᾶλλον ἄχθεται ἢ αὐτὸς νοσῶν · σωτηρίαν γε μὴν τὴν ἐκείνων οὐ περὶ ἐλάττονος ποιεῖται τῆς αὑτοῦ . 
καὶ γὰρ δὴ νικᾶν μὲν ἀδύνατον ἄνευ σωτηρίας τῶν στρατιωτῶν · ὑπὲρ δὲ τῆς νίκης πολλοὶ τῶν ἀγαθῶν καὶ ἀποθνήσκειν αἱροῦνται. πάλιν δὲκαθ’ ἕκαστον ἡμῶν τὸ μὲν σῶμα , ἅτε ἀνόητον , οὐδὲ αὑτῷ βοηθεῖν ἱκανόν ἐστιν οὐδὲ ὑπὲρ αὑτοῦ φροντίζειν πέφυκεν , ὅ γε τῆς ψυχῆς ἀπολιπούσης οὐδὲ ὀλίγον δύναται διαμένειν , ἀλλὰ παραχρῆμα λύεται καὶ ἀπόλλυται · ἡ ψυχὴ δὲ ὑπὲρ ἐκείνου πάσας μὲν φροντίδας φροντίζει , πάσας δὲ ἐπινοίας σκύλλει καὶ πολλὰ μὲν ἀνιᾶται λυπουμένη . 
καὶ τὸ μὲν σῶμα παρούσης αὐτὸ μόνον αἰσθάνεται τῆς ἀλγηδόνος · ἡ ψυχὴ δὲ πρὶν ἢ γενέσθαι τὴν ἀλγηδόνα ἀνιᾶται , πολλάκις δὲ καὶ μὴ μελλούσης γίγνεσθαι δῑ ὀρρωδίαν . 
θανάτου δὲ σῶμα μὲν οὐδέποτε ᾔσθετο · ψυχὴ δὲ καὶ τούτου συνίησι , καὶ πολλὰ πάσχει ῥυομένη μὲν ἐκ νόσων τὸ σῶμα , ῥυομένη δὲ ἐκ πολέμων , ῥυομένη δὲ ἐκ χειμῶνος , ῥυομένη δὲ ἐκ θαλάσσης . 
ὁ ? ? )τω πανταχῇ ἐπιπονώτερον ψυχὴ καὶ ταλαιπωρότερον σώματος , ὅμως δὲ θειότερον καὶ βασιλικώτερον . 
καὶ μὴν τῶν γε ἀνθρώπων πᾶς ἂν ὁμολογήσειεν ὡς ἰσχυρότερον καὶ ἡγεμονικώτερον ἀνὴρ γυναικός . 
ἀλλ’ ἐκείναις μὲν τὰ πολλὰ τῶν ἔργων κατ’ οἰκίαν ἐστί , καὶ ἄπειροι μὲν ὡς τὸ πολὺ χειμώνων διατελοῦσιν , ἄπειροι δὲ πολέμων , ἄπειροι δὲ κινδύνων . 
τοῖς δὲ ἀνδράσι προσήκει μὲν στρατεύεσθαι , προσήκει δὲ ναυτιλίας προσήκει δὲ πλεῖν , ἀνάγκη δὲ ἐν ὑπαίθρῳ τὰ ἔργα διαπονεῖν . 
ἀλλ’ οὐ διὰ τοῦτο μᾶλλον ἄν τις μακαρίσειε τῶν ἀνδρῶν τὰς γυναῖκας . 
ὅσοι δ’ αὖ δῑ ἀσθένειάν τε καὶ μαλακίαν ἐζήλωσαν τὸν ἐκείνων βίον , ὥσπερ Σαρδανάπαλλος , διαβόητοι μέχρι νῦν εἰσιν ἐπὶ τοῖς αἰσχροῖς . 
τὸ δὲ μέγιστον , ὁρᾷς τὸν ἥλιον , πόσῳ μὲν τῶν ἀνθρώπων ὑπερέχει μακαριότητι θεὸς ὤν · ὅτι δὲ οὐκ ἀναίνεται δῑ αἰῶνος ἡμῖν ὑπουργῶν καὶ τῆς ἡμετέρας ἕνεκα σωτηρίας πράττων ἅπαντα . 
τί γὰρ ἂν ἄλλο τις εἴποι τὸν ἥλιον ἐργάζεσθαι δῑ αἰῶνος ἢ ὁπόσων ἄνθρωποι δέονται ; 
ποιοῦντα μὲν καὶ διακρίνοντα τὰς ὥρας , αὔξοντα δὲ καὶ τρέφοντα πάντα μὲν τὰ ζῷα , πάντα δὲ τὰ φυτά , χορηγοῦντα δὲ τὸ κάλλιστον καὶ ἥδιστον ὁραμάτων , φῶς , οὗ χωρὶς οὐδὲ τῶν ἄλλων ὄφελος οὐδὲν τῶν καλῶν , οὔτε οὐρανίων οὔτε ἐπιγείων , ἀλλ’ οὐδὲ τοῦ ζῆν · καὶ ταῦτα οὐδέποτε κάμνει χαριζόμενος . 
ἦπού γε δουλείαν δουλεύειν φαίη τις ἂν πάνυ ἰσχυράν . 
εἰ γὰρ καὶ σμικρὸν ἀμελήσειε καὶ παραβαίη τῆς αὑτοῦ τάξεως , οὐδὲν κωλύει πάντα μὲν οὐρανόν , πᾶσαν δὲ γῆν , πᾶσαν δὲ θάλατταν οἴχεσθαι , πάντα δὲ τοῦτον τὸν εὐειδῆ καὶμακάριον κόσμον τὴν αἰσχίστην καὶ χαλεπωτάτην ἀκοσμίαν φανῆναι . 
νῦν δέ , ὥσπερ ἐν λύρᾳ φθόγγων ἁπτόμενος ἐμμελῶς , οὐδέποτε ἐξίσταται τῆς καθαρᾶς τε καὶ ἄκρας ἁρμονίας , μίαν ἀεὶ καὶ τὴν αὐτὴν ἀπιὼν ὁδόν . 
ἐπεὶ δὲ δεῖται μὲν ἀλέας ἡ γῆ ὥστε γεννῆσαι τὰ φυόμενα καὶ ὥστε αὐξῆσαι καὶ ὥστε ἐπιτελέσαι , δεῖται δὲ τὰζῷα καὶ σωτηρίας ἕνεκα τῶν σωμάτων καὶ ἡδονῆς τῆς κατὰ φύσιν , δεόμεθα δὲ πάντων μάλιστα ἡμεῖς , ἅτε πλείστης χρῄζοντες βοηθείας , θέρος ἐποίησεν ἀεὶ καὶ μᾶλλον , ἐγγυτέρω προσιὼν τῆς ἡμετέρας οἰκήσεως , ἵνα πάντα μὲν φύσῃ , πάντα δὲ θρέψῃ , πάντα δὲ τελειώσῃ , θείαν δὲ καὶ θαυμαστὴν παράσχῃ τοῖς ἀνθρώποισεὐφροσύνην τε καὶ ἑορτήν . 
ἐπεὶ δὲ αὖ πάλιν τἄλλα τε καὶ ἡμεῖς ἐν χρείᾳ γιγνόμεθα τῆς ἐναντίας κράσεως · δεῖται μὲν γὰρ ὑπὸ τοῦ ψύχους τὰ σώματα συνίστασθαι , δεῖται δὲ πυκνώσεως τὰ φυτά , δεῖται δὲ ὄμβρων ἡ γῆ · πάλιν ἄπεισιν ἀφ’ ἡμῶν ἀφιστάμενος τὸ μέτριον . 
οὕτω δὲ πάνυ ἀσφαλῶς καὶ ἀραρότως τηρεῖ τοὺς ὅρους πρὸς τὸ ἡμῖν συμφέρον , ὥστε εἴτε προσιὼν ὀλίγον ἐγγυτέρω γένοιτο , πάντα ἂν συμφλέξειεν , εἴτε ἀπιὼν μικρὸν ὑπερβάλοι , πάντα ἂν ἀποψυγείη τῷ κρύει . 
ἐπεὶ δὲ ἀσθενέστεροι φέρειν ἐσμὲν τὴν μεταβολὴν ἀθρόαν γιγνομένην , κατ’ ὀλίγον ταῦτα μηχανᾶται , καὶ τρόπον τινὰ λανθάνει συνεθίζων μὲν ἡμᾶς διὰ τοῦ ἦρος ὑπενεγκεῖντὸ θέρος , προγυμνάζων δὲ διὰ τοῦ μετοπώρου χειμῶνα ἀνέχεσθαι , ἐκ μὲν τοῦ χειμῶνος θάλπων κατ’ ὀλίγον , ἐκ δὲ τοῦ θέρους ἀναψύχων , ὥστε ἀλύπως ἀφικνεῖσθαι πρὸς ἑκατέραν τὴν ὑπερβολήν . 
ἐπεὶ δὲ αὖ τὸ φῶς ὁρᾶσθαι μὲν ἥδιστον , πράττειν δὲ ἀδύνατον ὁτιοῦν χωρὶς αὐτοῦ , κοιμώμενοι δὲ πᾶσαν μὲν ἡσυχίαν ἄγομεν , οὐδὲν δὲ χρώμεθα τῷ φωτί , ὅσον μὲν ἱκανὸν ἐγρηγορέναι χρόνον , ἡμέραν ἐποίησεν , ὅσον δὲ κοιμᾶσθαι ἀναγκαῖον , νύκτα ἀπέδειξε , περὶ πᾶσαν ἰὼν γῆν , ἄλλοτε ἄλλους ἀναπαύων τε καὶ ἀνιστάς , ἀφιστάμενος μὲν ἀπὸ τῶν μηκέτι δεομένων φωτός , τοῖς δὲ ἀεὶ δεομένοις ἐπιφαινόμενος . 
καὶ ταῦτα μηχανώμενος δῑ αἰῶνος οὐδέποτε κάμνει . 
ὅπου δὲ θεὸς ὁ πάντων κάλλιστος καὶ φανερώτατος οὐχ ὑπερορᾷ τὸν ἅπαντα χρόνον ἀνθρώπων ἐπιμελούμενος , ἦπού γε ἄνθρωπον θεοφιλῆ καὶ φρόνιμον χρὴ βαρύνεσθαι τὸ τοιοῦτον , ἀλλὰ μὴ καθ’ ὅσον οἶός τέ ἐστι μιμεῖσθαι τὴν ἐκείνου δύναμιν καὶ φιλανθρωπίαν ; 
ταῦτα δὴ λογιζόμενος οὐκ ἄχθεται καρτερῶν . 
κατανοεῖ δὲ τοὺς μὲν πόνους ὑγίειάν τε παρέχοντας καὶ σωτηρίαν ἔτι δὲ δόξαν ἀγαθήν , τὴν δὲ αὖ τρυφὴν ἅπαντα τούτων τἀναντία . 
ἔτι δὲ οἱ μὲν πόνοι αὑτοὺς ἐλάττους ἀεὶ ποιοῦσι καὶ φέρειν ἐλαφροτέρους , τὰς δὲ ἡδονὰς μείζους καὶ ἀβλαβεστέρας , ὅταν γίγνωνται μετὰ τοὺς πόνους . 
ἡ δέ γε τρυφὴ τοὺς μὲν πόνους ἀεὶ χαλεπωτέρους ποιεῖ φαίνεσθαι , τὰς δὲ ἡδονὰς ἀπομαραίνει καὶ ἀσθενεῖς ἀποδείκνυσιν . 
ὁ γὰρ ἀεὶ τρυφῶν ἄνθρωπος , μηδέποτε δὲ ἁπτόμενος πόνου μηδενός , τελευτῶν πόνον μὲν οὐκ ἂν οὐδένα ἀνάσχοιτο , ἡδονῆς δὲ οὐδεμιᾶς ἂν αἴσθοιτο , οὐδὲ τῆς σφοδροτάτης . 
ὥστε ὁ φιλόπονος καὶ ἐγκρατὴς οὐ μόνον βασιλεύειν ἱκανώτερός ἐστιν , ἀλλὰ καὶ ἥδιον βιοτεύει πολὺ τῶν ἐναντίων . 
ἐγρηγόρσεως δὲ καὶ ὕπνου τοῖς μὲν στρατιώταις ἐξ ἴσου μέτεστι , τῶν μὲν φυλαττόντων ἐν μέρει , τῶν δὲ ἀναπαυομένων · ὁ δὲ στρατηγὸς ἀγρυπνότερός ἐστι τῶν ἀεὶ φυλαττόντων . 
καὶ τοίνυν τὴν μὲν ἀνδρείαν καὶ τὴν ἐγκράτειαν καὶ τὴν φρόνησιν ἀναγκαίας νομίζει καὶ τοῖς ἀμελοῦσι τοῦ δικαίου καὶ βουλομένοις τυραννεῖν , εἰ μὴ τάχιστα ἀπολοῦνται , ἀλλὰ καὶ μᾶλλον ἔτι τούτων ὁρᾷ δεομένους αὐτούς , ὅσῳ δὲ πλείους μὲν ἔχει τοὺς μισοῦντας , πλείους δὲ τοὺς ἐπιβουλεύοντας , οὐδένα δὲ πιστὸν οὐδὲ κηδόμενον , τοσούτῳ γε μᾶλλον , εἰ σωθήσεταί τινα χρόνον , καὶ ἀγρυπνητέον εἶναι καὶ φροντιστέον , ὡς ἀμυνόμενόν τε μὴ ἡττᾶσθαι τῶν πολεμίων καὶ ἐπιβουλευόμενον μὴ ἀγνοεῖν τοὺς ἐπιβουλεύοντας , καὶ τῶν ἡδονῶν ἀφεκτέον καὶ γαστρὶ καὶ ὕπνῳ καὶ ἀφροδισίοις ἐλάχιστα προσεκτέον , ἤ τῷ φιλουμένῳ μὲν ὑπὸ πάντων , μηδένα δὲ ἔχοντι ἐπιβουλεύοντα . 
εἰ δὲ δεῖ τὰς αὐτὰς μὲν φροντίδας ἔχειν ἢ καὶ πλείους , πολὺ δὲμείζους ἀσχολίας , ὁμοίως δὲ εὐλαβεῖσθαι τὰς ἡδονάς , ὁμοίως δὲ τοὺς κινδύνους ὑπομένειν , πόσῳ γε κρεῖττον μετὰ δικαιοσύνης καὶ ἀρετῆς ἢ μετὰ πονηρίας καὶ ἀδικίας πάντα ταῦτα ἐπιτηδεύειν , καὶ μετὰ ἐπαίνου φαίνεσθαι τοιοῦτον ἢ μετὰ ψόγου , ἀγαπώμενον μὲν ὑπὸ ἀνθρώπων , ἀγαπώμενον δὲ ὑπὸ θεῶν , ἢ τοὐναντίον μισούμενον ; καὶ τοίνυν τὸ μὲν παρὸν βραχύ τι τῷ ἀνθρώπῳ καὶ ἀσυλλόγιστον , κατέχει δὲ τοῦ βίου τὸ πλεῖστον ἡ μνήμη τῶν προγεγονότων καὶ ἡ τῶν μελλόντων ἐλπίς . 
πότερον οὖν τοῖν ἀνδροῖν ἡγώμεθα εὐφραίνειν τὴν μνήμην καὶ πότερον ἀνιᾶν , καὶ πότερον θαρρύνειν τὰς ἐλπίδας καὶ πότερον ἐκπλήττειν ; 
οὐκοῦν καὶ ἡδίονα ἀνάγκη τὸν βίονεἶναι τοῦ ἀγαθοῦ βασιλέως . 
φιλίαν γε μὴν ἁπάντων νενόμικε τῶν αὑτοῦ κτημάτων κάλλιστον καὶ ἱερώτατον . 
οὐ γὰρ οὕτως αἰσχρὸν εἶναι τὸ βασιλεύειν οὐδὲ ἐπικίνδυνον χρημάτων ἀπορεῖν ὡς φίλων , οὐδ’ ἂν οὕτως τῇ χορηγίᾳ καὶ τοῖς στρατοπέδοις καὶ τῇ ἄλλῃ δυνάμει διαφυλάττειντὴν εὐδαιμονίαν ὡς τῇ πίστει τῶν φίλων . 
μόνος μὲν γὰρ οὐδεὶς πρὸς οὐδὲν οὐδὲ τῶν ἰδίων ἱκανός ἐστι · τοῖς δὲ βασιλεῦσιν ὅσῳ πλείω τε καὶ μείζω πράττειν ἀνάγκη , πλειόνων δεῖ καὶ τῶν συνεργούντων καὶ μετ’ εὐνοίας πλείονος . 
ἀνάγκη γὰρ τὰ μέγιστα καὶ σπουδαιότατα τῶν πραγμάτων ἢ πιστεύειν ἑτέροις ἢ προΐεσθαι . 
καὶ τοίνυν τοῖς μὲν ἰδιώταις οἱ νόμοι παρέχουσι τὸ μὴ ἀδικεῖσθαι ῥᾳδίως ὑπὸ τούτων οἷς ἂν συμβάλωσιν ἢ χρήματα πιστεύσαντες ἢ οἶκον ἐπιτρέψαντες ἢ ἔργου τινὸς κοινωνήσαντες , ζημιοῦντες τὸν ἀδικοῦντα · τοῖς δὲ βασιλεῦσι τὸ μὴ ἀδικεῖσθαι πιστεύσαντας οὐκ ἔστι παρὰ τῶν νόμων ζητεῖν , ἀλλὰ παρὰ τῆς εὐνοίας . 
καὶ γὰρ ἰσχυροτάτους μὲν εἰκὸς ἁπάντων εἶναι τοὺς ἐγγὺς τῶν βασιλέων καὶ τὴν ἀρχὴν συνδιοικοῦντας . 
ἀπὸ δὲ τούτων οὐκ ἔστιν ἄλλη φυλακὴ πλὴν τὸ ἀγαπᾶσθαι · καὶ τοῖς μὲν τυχοῦσιν οὐκ ἀσφαλὲς εἰκῇ μεταδιδόναι δυνάμεως , ὅσῳ δ’ ἄν τις τοὺς φίλους ἰσχυροτέρους ποιῇ , τοσούτῳ ἰσχυρότερος αὐτὸς γίγνεται . 
ὅρα δὲ ὅτι τῶν μὲν ἄλλων κτημάτων τὰ μὲν ἀναγκαῖα μόνον καὶ χρήσιμα δοκεῖ πᾶσι , τέρψιν δὲ οὐδεμίαν παρέχεται · τὰ δὲ ἡδέα μόνον , συμφέροντα δὲ οὔ · τοὐναντίον δὲ τὰ πλεῖστα τῶν ἡδέων ἀσύμφορα εὑρίσκεται. καὶ τοίνυν ὅσα μὲν ἀναγκαῖα καὶ χρήσιμα τῶν κτημάτων , οὐ πάντως ἡδονήν τινα ἔχει τοῖς κεκτημένοις · ὅσα δὲ τερπνά , οὐκ εὐθὺς διὰ τοῦτο καὶ συμφέροντα · τοὐναντίον γὰρ πολλὰ τῶν ἡδέων ἀξύμφορα ἐξελέγχεται . 
αὐτίκα τείχη μὲν καὶ ὅπλα καὶ μηχανήματα καὶ στρατόπεδα τῶν ἀναγκαίων ἐστὶ κτημάτων τοῖς κρατοῦσιν · ἄνευ γὰρ τούτων οὐχ οἷόν τε σώζεσθαι τὴν ἀρχήν · τέρψιν δὲ οὐχ ὁρῶ ποίαν δίχα γε τῆς ὠφελείας ἔχει . 
καλὰ δὲ ἄλση καὶ οἰκίαι πολυτελεῖς καὶ ἀνδριάντες καὶ γραφαὶ τῆς παλαιᾶς τε καὶ ἄκρας τέχνης καὶ χρυσοῖ κρατῆρες καὶ ποικίλαι τράπεζαι καὶ πορφύρα καὶ ἐλέφας καὶ ἤλεκτρος καὶ μύρων ὀσμαὶ καὶ θεαμάτων παντοίων καὶ ἀκουσμάτων τέρψεις διά τε φωνῆς καὶ ὀργάνων , πρὸς δὲ αὖ τούτοις γυναῖκες ὡραῖαι καὶ παιδικὰ ὡραῖα ξύμπαντα ταῦτα οὐδεμιᾶς ἕνεκα χρείας , ἀλλ’ ἡδονῆς εὑρημένα φαίνεται . 
μόνῃ δὲ τῇ φιλίᾳ συμβέβηκεν ἁπάντων μὲν εἶναι συμφορώτατον , ἁπάντων δὲ ἥδιστον . 
εὐθὺς οἶμαι τῶν ἀναγκαίων τὰ μέγιστα , ὅπλα καὶ τείχη καὶ στρατεύματα καὶ πόλεις , ἄνευ τῶν διοικούντων φίλων οὔτε χρήσιμα οὔτε συμφέροντα , ἀλλὰ καὶ λίαν ἐπισφαλῆ · οἱ δέ γε φίλοι καὶ δίχα τούτων ὠφέλιμοι . 
καὶ ταῦταμὲν ἐν πολέμῳ μόνον χρήσιμα , τοῖς δὲ ἀεὶ βιωσομένοις ἐν εἰρήνῃ , ἂν ᾖ δυνατόν , ἀχρεῖα καὶ βαρέα · ἄνευ δὲ φιλίας οὐδ’ ἐν εἰρήνῃ ζῆν ἀσφαλές . 
καὶ μὴν ὧν εἶπον ἡδέων τὸ μὲν κοινωνεῖν φίλοις τερπνότερον , μόνον δὲ ἀπολαύειν ἐν ἐρημίᾳ πάντων ἀηδέστατον , καὶ οὐδεὶς ἂν ὑπομείνειεν · ἔτι δὲ λυπηρότερον , εἰ δεήσειε κοινωνεῖντοῖς μὴ ἀγαπῶσιν . 
ποία μὲν γὰρ εὐφροσύνη προσφιλής , (εἰ μὴ καὶ πάντα παρείη τὰ μέγιστἀ , ποῖον δὲ συμπόσιον ἡδὺ χωρὶς εὐνοίας τῶν παρόντων ; 
ποία δὲ θυσία κεχαρισμένη θεοῖς ἄνευ τῶν συνευωχουμένων ; οὐ γὰρ καὶ τὰ ἀφροδίσια ταῦτα ἥδιστα καὶ ἀνυβριστότατα ὅσα γίγνεται μετὰ φιλίας τῶν συνόντων καὶ ὅσα μαστεύουσιν εὔνοιαν ἀνθρώποις ἐπῆλθε παρὰ παιδικῶν ἢ παρὰ γυναικῶν ; 
πολλαὶ μὲν γὰρ ἐπωνυμίαι τῆς φιλίας , ὥσπερ ἀμέλει καὶ χρεῖαι · ἡ δὲ μετὰ κάλλους καὶ ὥρας γιγνομένη φιλία δικαίως ἔρως ὠνόμασται , καὶ δοκεῖ κάλλιστος τῶν θεῶν . 
καὶ μὴν τά γε ὠφέλιμα φάρμακα τοῖς μὲν νοσοῦσιν ὠφέλιμα , τοῖς δὲ ὑγιαίνουσιπεριττά . 
φιλίας δὲ καὶ τοῖς ὑγιαίνουσιν ἀεὶ σφόδρα δεῖ καὶ τοῖς νοσοῦσιν · ἥ συμφυλάττει μὲν πλοῦτον , ἐπαρκεῖ δὲ πενίᾳ , λαμπρύνει πρύνει μὲν δόξαν , ἀμαυροῖ δὲ ἀδοξίαν . 
μόνον δὲ τοῦτο τὰ μὲν δυσχερῆ πάντα μειοῖ , τὰ δὲ ἀγαθὰ πάντα αὔξει . 
ποία μὲν γὰρ συμφορὰ δίχα φιλίας οὐκ ἀφόρητος , ποία δὲ εὐτυχία χωρὶς φίλωνοὐκ ἄχαρις ; 
εἰ δὲ σκυθρωπὸν ἐρημία καὶ πάντων φοβερώτατον , οὐ τὴν ἀνθρώπων ἐρημίαν χρὴ τοιοῦτον νομίζειν , ἀλλὰ τὴν τῶν φίλων · 
ἐπεὶ τῶν γε μὴ εὐνοούντων πολλάκις ἡ ἐρημία κρείττων. ἐγὼ μὲν γὰρ οὐδ’ εὐτυχίαν ἐκείνην νενόμικα , ἥ μηδένα ἔχει τὸν συνηδόμενον . 
ῥᾷον γὰρ ἄν τις συμφορὰν τὴν χαλεπωτάτην φέροι μετὰ φίλων ἢ μόνος εὐτυχίαν τὴν μεγίστην . 
ὡς ἐκεῖνον ἀθλιώτατον ἐγὼ κρίνω δικαίως ὃς ἐν μὲν ταῖς συμφοραῖς πλείστους ἔχει τοὺς ἐφηδομένους , ἐν δὲ ταῖς εὐτυχίαις οὐδένα τὸν συνηδόμενον . 
ᾧ γὰρ πλεῖστοι μὲν καὶ ἄριστοι φίλοι , δυσμενὴς δὲ φαυλότατος , εἴτις ἄρα ἐστί , καὶ πολλοὶ μὲν οἱ ἀγαπῶντες , πλείους δὲ οἱ ἐπαινοῦντες , ψέγειν δὲ οὐδεὶς δυνάμενος , πῶς ὁ τοιοῦτος οὐ τελέως εὐδαίμων ; 
ὁ γὰρ τοιοῦτος ἀνὴρ πολλοὺς μὲν ἔχει τοὺς συνηδομένους , οὐδένα δὲ ἐφηδόμενον καὶ διὰ τὸ εὐτυχεῖν ἐφ’ ἅπασι καὶ διὰ τὸ πολλοὺς μὲν ἔχειν φίλους , μηδένα δὲ ἐχθρόν. εἰ δὲ ὀφθαλμοὶ καὶ ὦτα καὶ γλῶττα καὶ χεῖρες ἀνθρώπῳ τοῦ παντὸς ἄξια οὐ μόνον πρὸς τὸ ἥδεσθαι ζῶντα , ἀλλὰ δύνασθαι ζῆν , τούτων οὐκ ἔλαττον , ἀλλὰ καὶ μᾶλλον φίλοι χρήσιμοι . 
διὰ μὲν γὰρ τῶν ὀφθαλμῶν μόλις ὁρᾶν ἔστι τὰ ἐμποδών , διὰ δὲ τῶν φίλων καὶ τὰ ἐπὶ γῆς πέρασι θεᾶσθαι . 
καὶ διὰ μὲν τῶν ὤτων οὐκ ἄν τις ἀκούσαι ἢ τῶν σφόδρα ἐγγύθεν , διὰ δὲ τῶν εὐνοούντων οὐδενὸς τῶν ἀναγκαίων ὅπου δήποτε ἀνήκοός ἐστι . 
καὶ τῇ μὲν γλώττῃ μόνοις τοῖς παροῦσι σημαίνει , καὶ ταῖς χερσίν , εἰ καὶ σφόδρα εἴη καρτερός , οὐκ ἂν ἐργάσαιτο πλεῖον ἔργον ἢ δύ’ ἀνδρῶν · διὰ δὲ τῶν φίλων δύναται καὶ πᾶσιν ἀνθρώποις διαλέγεσθαι καὶ πάντων ἔργων ἐφικνεῖσθαι . 
οἱ γὰρ εὐνοοῦντες πάντα ἐκείνῳ συμφέροντα καὶ λέγουσι καὶ δρῶσι . 
τὸ δὲ δὴ πάντων παραδοξότατον , ἕνα γὰρ ὄντα ἐγχωρεῖ , ὅστις πολύφιλος , πολλὰ μὲν ἐν ταὐτῷ χρόνῳ πράττειν , περὶ πολλῶν δὲ ἅμα βουλεύεσθαι , πολλὰ δὲ ὁρᾶν , πολλὰ δὲ ἀκούειν , ἐν πολλοῖς δὲ ἅμα εἶναι τόποις , ὃ καὶ τοῖς θεοῖς χαλεπόν , ὡς μηδαμοῦ μηδὲν ἔρημον ἀπολείπεσθαι τῆς ἐκείνου προνοίας . 
καὶ τοίνυν οὐχ ἧττον αἱ τῶν φίλων εὐπάθειαι τὸν ἀγαθὸν πεφύκασιν εὐφραίνειν τῆς αὐτοῦ τινος τέρψεως . 
πῶς γὰρ οὐ μακαριστόν , ὅτῳ πάρεστι πολλοῖς μὲν σώμασιν ἡδόμενον εὐφραίνεσθαι , πολλαῖς δὲ διανοίαις φροντίζοντα βουλεύεσθαι πολλαῖς δὲ ψυχαῖς εὐτυχοῦντα χαίρειν ; 
εἰ δὲ δόξα τοῖς φιλοτίμοις περισπούδαστον , πολλάκις ἂν εὐδοξεῖν εἴη τῶν φίλων ἐπαινουμένων . 
εἰ δὲ πλοῦτος πέφυκεν εὐφραίνειν τοὺς κτωμένους , πολλάκις ἂν εἴη πλούσιος ὁ τοῖς φίλοις μεταδιδοὺστῶν παρόντων. καὶ τοίνυν ἡδὺ μὲν χαρίζεσθαι τοῖς ἐλευθέροις , ἀφθόνων ὄντων , ἡδὺ δὲ λαμβάνειν δῶρα , δικαίως λαμβάνοντα καὶ δῑ ἀρετήν · ὁ τοίνυν τοῖς φίλοις χαριζόμενος ἥδεται ἅμα μὲν ὡς διδούς , ἅμα δὲ ὡς αὐτὸς κτώμενος . 
καὶ γὰρ δὴ παλαιός ἐστιν ὁ λόγος ὁ κοινὰ ἀποφαίνων τὰ τῶν φίλων . 
οὐκοῦν ἀγαθῶνπαρόντων τοῖς ἀγαθοῖς οὐχ ἥκιστα ἂν εἴη ταῦτα κοινά. ἐν μὲν οὖν τοῖς ἄλλοις οὐ πάντως ὑπερβάλλειν τοὺς ἰδιώτας ὁ τοιοῦτος βασιλεὺς βούλεται , πολλαχοῦ δὲ καὶ ἔλαττον ἐκείνων ἔχειν , οἷον σχολῆς , ῥᾳθυμίας , ἀνέσεως · ἐν μόνῃ δὲ φιλίᾳ βούλεται πλεονεκτεῖν . 
οὐχ οὕτως δ’ ἡγεῖται μακάριον ὅτι ἔξεστι κεκτῆσθαι καλλίστους μὲνἵππους , κάλλιστα δὲ ὅπλα , καλλίστην δὲ ἐσθῆτα , καὶ τἄλλα ὁμοίως , ἀλλ’ ὅτι φίλους τοὺς καλλίστους , καὶ πολύ γε αἴσχιον φιλίας ἐνδεέστερον ἔχειν τῶν ἰδιωτῶν ἢ τούτων τινός . 
ᾧ γὰρ ἐξ ἁπάντων ἀνθρώπων ἐκλέξασθαι τοὺς πιστοτάτους ὑπάρχει , καὶ σχεδὸν οὐδείς ἐστιν ὃς οὐκ ἂν ἄσμενος ὑπακούσειεν αὐτῷ βουλομένῳχρῆσθαι , πῶς οὐ καταγέλαστον τοῦτον μὴ χρῆσθαι τοῖς σπουδαιοτάτοις ; 
οἱ μὲν γὰρ πολλοὶ τῶν δυναστῶν τοὺς ὅπως δήποτε πλησίον γενομένους καὶ τοὺς κολακεύειν ἐθέλοντας , τούτους μόνους ὁρῶσι , τοὺς δὲ ἄλλους πάντας ἀπελαύνουσι , καὶ τούς γε βελτίστους ἔτι μᾶλλον . 
ὁ δὲ ἐξ ἁπάντων ποιεῖται τὴν ἐκλογήν , ἄτοπον ἡγούμενοσΝισαίους μὲν ἵππους μεταπέμπεσθαι , ὅτι βελτίους εἰσὶ τῶν Θετταλῶν , καὶ κύνας Ἰνδικάς , ἀνθρώποις δὲ μόνοις χρῆσθαι τοῖς ἐγγύς . 
πάντα γὰρ ὑπάρχει τούτῳ , δῑ ὧν ἐστι φιλία κτητόν . 
προσάγεται γὰρ εἰς εὔνοιαν τοὺς μὲν φιλοτίμους ἔπαινος , τοὺς δὲ ἡγεμονικοὺς τὸ ἀρχῆς μεταλαμβάνειν , τοὺς δὲ αὖ πολεμικοὺς τὸ πράττειν τι τῶν πολεμικῶν , τοὺς δὲ ἐπιμελεῖς τὸ πράγματα διοικεῖν · 
τούς γε μὴν φιλοστόργους ἡ συνήθεια . 
τίς οὖν δύναται μᾶλλον ἄρχοντας ἀποδεικνύειν ; 
τίς δὲ πλειόνων δεῖται τῶν ἐπιμελουμένων ; 
τίς δὲ κύριος μειζόνων μεταδοῦναι πραγμάτων ; 
τίνι δὲ μᾶλλον ἔξεστιν ἑτέρῳ πιστεύειν τὰ πρὸς πόλεμον ; 
αἱ παρὰ τίνος δὲ τιμαὶ φανερώτεραι ; 
ἡ παρὰ τίνι δὲ εὐδοξοτέρα τράπεζα ; 
εἰ δὲ ὠνητὸν ὑπῆρχε φιλία , τίς εὐπορώτερος χρημάτων , ὥστε μηδένα ἔχειν τὸν ἀντιποιησόμενον ; 
καὶ οὐ μόνον οὐδὲν ἡγεῖται ποιεῖν ἄτοπον , ἀλλὰ καὶ ἀγάλλεται μᾶλλον μὲν ὑπὸ τῶν νεωτέρων ἀγαπώμενος ἢ οἱ γονεῖς , μᾶλλον δὲ ὑπὸ τῶν πρεσβυτέρων ἢ τοὺς παῖδας ἀγαπῶσι , μᾶλλον δὲ ὑπὸ τῶν συνόντων ἢ τοὺς ἐξ ἴσου συνόντας ἀγαπῶσι , μᾶλλον δὲ ὑπὸ τῶν ἀκοῇ μόνον ἀκουόντων ἢ οἱ σφόδρα ἐγγὺς ὄντες ἀγαπῶσι · φιλοσυγγενέστατος δὲ ὢν καὶ φιλοικειότατος ἔσθ’ ὅπῃ μεῖζον ἀγαθὸν νενόμικε τὴν φιλίαν τῆς συγγενείας . 
ἄνευ μὲν γὰρ συγγενείας οἱ φίλοι χρήσιμοι , ἄνευ δὲ φιλίας οὐδὲ οἱ σφόδρα ἐγγὺς ὠφέλιμοι . 
τοσούτου δὲ ἀξίαν κρίνει τὴν φιλίαν , ὥστε οὐδένα ἡγεῖται τῶν πώποτε ἠδικῆσθαι ὑπὸ φίλου , ἀλλὰ τοῦτο δὴ ἓν τῶν λεγομένων ἀδυνάτων εἶναι ὥστε καὶ παθεῖν ὑπὸ φίλου κακῶς τῶν ἀδυνάτων εἶναι κέκρικεν . 
ἅμα γάρ τις ἀδικῶν πεφώραται καὶ δῆλον πεποίηκεν ὅτι οὐκ ἦν φίλος . 
ὅσοι δὲ πεπόνθασι δεινόν , ὑπ’ ἐχθρῶν πεπόνθασι , λεγομένων μὲν φίλων , ἀγνοουμένων δὲ ὅτι ἦσαν ἐχθροί . 
δεῖ οὖν καταμέμφεσθαι τὴν αὑτῶν ἄγνοιαν , ἀλλὰ μὴ ψέγειν τὸ τῆς φιλίας ὄνομα . 
καίτοι πατέρα γε ὄντα οὐκ ἀδύνατον υἱὸν ἀδικῆσαι καὶ παῖδα περὶ τοὺς γονέας ἐξαμαρτεῖν · ὁμοίως δὲ ἀδελφοὺς ἀλλήλων κακόν τι ἀπολαῦσαι . 
οὕτως δὲ πάνυ τὴν φιλίαν ἱερὸν νενόμικεν ὥστε καὶ τοὺς θεοὺς αὑτῷ πειρᾶται ποιεῖν φίλους . 
ἐν ἅπασι μὲν οὖν τοῖς εἰρημένοις ἔστι συννοεῖν ὅτι πάντα τἀναντία τοῖς τυράννοις κακὰ πρόσεστιν ὧν ἐμνήσθημεν ἀγαθῶν , οὐχ ἥκιστα δὲ ἐν τῷ νῦν λεγομένῳ . 
πάντων γὰρ ἀπορώτατός ἐστι φιλίας τύραννος · οὐδὲ γὰρ δύναται ποιεῖσθαι φίλους . 
τοὺς μὲν γὰρ ὁμοίους αὑτῷ , πονηροὺσὑφορᾶται , ὑπὸ δὲ τῶν ἀνομοίων καὶ ἀγαθῶν μισεῖται . 
ὁ δὲ μισούμενος ἐχθρὸς καὶ τοῖς ἀδίκοις ἄδικος . 
οἱ μὲν γὰρ δικαίως μισοῦσιν αὐτόν , οἱ δὲ τῶν αὐτῶν ἐπιθυμοῦντες ἐπιβουλεύουσιν . 
ὥστε ὁ μὲν Πέρσης ἕνα τινὰ ἔσχεν , ὀφθαλμὸν βασιλέως λεγόμενον , καὶ τοῦτον οὐ σπουδαῖον ἄνθρωπον , ἀλλὰ ἐκ τῶν ἐπιτυχόντων , ἀγνοῶν ὅτι τοῦ ἀγαθοῦ βασιλέως οἱ φίλοι πάντες εἰσὶν ὀφθαλμοί. φιλοίκειος δὲ καὶ φιλοσυγγενὴς πῶς οὐκ ἂν εἴη διαφερόντως ; 
ὅς γε τοὺς οἰκείους καὶ τοὺς συγγενεῖς μέρος νενόμικε τῆς αὑτοῦ ψυχῆς ; 
καὶ προνοεῖ γε οὐ μόνον ὅπως μετέχωσι τῆς λεγομένης εὐδαιμονίας , πολὺ δὲ μᾶλλον ὅπως ἄξιοι δοκῶσι κοινωνεῖντῆς ἀρχῆς , καὶ τοῦτο ἐσπούδακεν ἐξ ἅπαντος ὅπως μὴ διὰ τὴν συγγένειαν αὐτούς , ἀλλὰ διὰ τὴν ἀρετὴν φαίνηται προτιμῶν . 
καὶ τοὺς μὲν ζῶντας μάλιστα πάντων ἀγαπᾷ καὶ φίλους ἀναγκαίους νενόμικεν . 
τοὺς μὲν γὰρ φίλους ἔστι διαλύσασθαι δυσχέρειάν τινα ἐν αὐτοῖς ἐνιδόντα · πρὸς δὲ τοὺς συγγενεῖς οὐχ οἷόν τε διαλύσασθαιτὴν συγγένειαν , ἀλλ’ ὁποῖοί ποτ’ ἂν ὦσιν , ἀνάγκη τοῦτο ἀκούειν τὸ ὄνομα . 
γυναῖκα δὲ οὐ κοίτης μόνον ἢ ἀφροδισίων κοινωνὸν νενόμικεν , βουλῆς δὲ καὶ ἔργων καὶ τοῦ ξύμπαντος βίου συνεργόν . 
μόνος δὲ τὴν εὐδαιμονίαν οὐχ ἡδυπάθειαν νενόμικε , πολὺ δὲ μᾶλλον καλοκἀγαθίαν , τὴν δὲ ἀρετὴν οὐκ ἀνάγκην , ἀλλὰβούλησιν , τὴν δὲ καρτερίαν οὐ ταλαιπωρίαν , ἀλλ’ ἀσφάλειαν , καὶ τὰς μὲν ἡδονὰς αὔξει τοῖς πόνοις καὶ μείζους διὰ τοῦτο καρποῦται , τοὺς δὲ πόνους ἐπελαφρύνει τῷ ἔθει . 
ταὐτὰ δὲ ἡγεῖται συμφέροντα καὶ ἡδέα · ὁρᾷ γὰρ τοὺς μὲν ἰδιώτας , εἰ μέλλουσιν ὑγιαίνειν καὶ παραμένειν εἰς γῆρας , οὔποτε ἀργῷ καὶ ἀπόνῳ τῷ σώματι τροφὴν προσφέροντας , ἀλλὰ τοὺς μὲν τέχνας ἐργαζομένους , ἐνίας αὐτῶν καὶ πολὺν ἐχούσας τὸν κάματον , τοὺς μὲν χαλκέας , τοὺς δὲ ναυπηγούς , τοὺς δὲ οἰκοδόμους · ὅσοι δὲ κέκτηνται γῆν , διαπονοῦντας πρότερον τὰ περὶ γεωργίαν , ὅσοι δὲ ἐν ἄστει διάγουσι , τῶν κατὰ πόλιν τι πράττοντας · τῶν τε σχολὴν ἀγόντων τὰ γυμνάσια μεστὰ καὶ τὰς παλαίστρας , καὶ τοὺς μὲν τρέχοντας ἐν τοῖς δρόμοις , τοὺς δὲ αὖ παλαίοντας , τοὺς δὲ ἄλλο τι περὶ τὴν ἀγωνίαν ἀσκοῦντας οὐκ ὄντας ἀθλητάς . 
ἁπλῶς δὲ εἰπεῖν , ἑκάστων τῶν μὴ σφόδρα ἀνοήτων καὶ σίτων καὶ λουτρῶν καὶ ὑγιεινῶν καὶ πάντων , ὁ ἄρχων ἁπάντων τούτων διαφέρει τῷ μὴ μάτην πονεῖν μηδὲ τὸ σῶμα μόνον αὔξειν , ἀλλ’ ἕνεκα πράξεων · ἢ γὰρ ἦλθε πρός τι τῶν δεομένων προνοίας ἢ ἔφθασεν ὅπου δεῖ τάχους ἢ κατήνυσέν τι τῶν οὐ ῥᾳδίων ἀνυσθῆναι ἢ στρατιὰν ἐξέταξεν ἢ χώραν ἡμέρωσεν ἢ πόλιν ᾤκισεν ἢ ποταμοὺς ἔζευξεν ἢ γῆν ὁδευτὴν ἐποίησεν . 
ἐπειδὴ ἄνθρωπον ὄντα φύσει τῶν ἐν τῷ βίῳ διαφερόντων καὶ τοῦτο τῶν ἄλλων τι ὥσπερ παραμύθιον ἔχειν δεῖ · ὅθεν δὴ πολλὰ πολλοῖς προσέπεσε νοσήματα ἀγεννῆ καὶ λυμαινόμενα τὰς ψυχάς , ἔτι δὲ καθαιροῦντα τὸ ἀξίωμα τῆς βασιλείας · ὁ μὲν γὰρ ὑπὸ ᾠδῆς ἁλοὺς μινυρίζων διετέλει καὶ θρηνῶν ἐν τοῖς θεάτροις , ἀμελήσας δὲ τῆς αὑτοῦ βασιλείας , τοὺς παλαιοὺς ὑποκρινόμενος ἠγάπα βασιλέας · ὁ δὲ αὐλήσεως ἐραστὴς ἐγένετο · ὁ δὲ ἀγαθὸς βασιλεὺς τῶν μὲν τοιούτων οὐδέποτε ἀκροᾶται συνεχῶς · 
κάλλιστον δὲ εὕρεμα ἡγεῖται κυνηγεσίαν , καὶ τούτῳ μάλιστα χαίρει · 
δἰ οὗ τὸ μὲν σῶμα γίγνεται ῥωμαλεώτερον , ἡ ψυχὴ δὲ ἀνδρειοτέρα , τὰ πολεμικὰ δὲ ἅπαντα ἀσκεῖται . 
καὶ γὰρ ἱππεῦσαι καὶ δραμεῖν ἀναγκαῖον καὶ ὑφίστασθαι πολλὰ τῶν ἀλκίμων θηρίων καὶ καῦμα ἀνέχεσθαι καὶ ψῦχος ὑπομένειν , πολλάκις δὲ καὶ λιμοῦ καὶ δίψους πειραθῆναι , διὰ δὲ τὴν ἐπιθυμίαν ἐθίζοντα καρτερεῖν μεθ’ ἡδονῆς οὐ μέντοι τήν γε Περσικὴν θήραν . 
ἐκεῖνοι μὲν γὰρ παραδείσοις περιλαβόντες , ὁπότε ἐπιθυμήσειαν , ὥσπερ ἐν εἱρκτῇ τὰ θηρία ἔκτεινον , ὡς μήτε ζητοῦντες πονεῖν μήτε αὖ κινδυνεύοντες , ἅτεἀσθενῆ καὶ δεδουλωμένα · ὁμοίως δὲ ἀφῃροῦντο τὴν ἐπὶ τῷ εὑρεῖν τε χαρὰν καὶ τὴν ἐπὶ τῷ φθάσαι σπουδὴν καὶ τὴν ἐπὶ τῷ συμβῆναι ἀγωνίαν . 
ὅμοιον γὰρ ἐποίουν ὥσπερ εἰ πολεμικοὶ φάσκοντες εἶναι ἀφέντες τὸ τοῖς πολεμίοις μάχεσθαι τοὺς αἰχμαλώτους οἴκοι λαβόντες ἔκτεινον . 
περὶ ΒΑΣΙΛΕΙΑΣ δ . 
φασί ποτε Ἀλέξανδρον Διογένει συμβαλεῖν οὐ πάνυ τι σχολάζοντα πολλὴν ἄγοντι σχολήν . 
ἦν γὰρ ὁ μὲν βασιλεὺς Μακεδόνων τε καὶ ἄλλων πολλῶν , ὁ δὲ φυγὰς ἐκ Σινώπης . 
ταῦτα δὲ λέγουσι καὶ γράφουσι πολλοί , τὸν Ἀλέξανδρον οὐχ ἧττον θαυμάζοντες καὶ ἐπαινοῦντες , ὅτι τοσούτων ἄρχων καὶ τῶν τότε μέγιστον δυνάμενοσοὐχ ὑπερεώρα πένητος ἀνθρώπου συνουσίαν νοῦν ἔχοντος καὶ δυναμένου καρτερεῖν . 
οἱ γὰρ ἄνθρωποι χαίρουσι φύσει πάντες τιμωμένην ὁρῶντες φρόνησιν ὑπὸ τῆς μεγίστης ἐξουσίας τε καὶ δυνάμεως , ὥστε οὐ μόνον τἀληθῆ διηγοῦνται περὶ τῶν τοιούτων , ἀλλὰ καὶ αὐτοὶ πλάττουσιν ὑπερβάλλοντες , προσέτι καὶ τἄλλαἀφαιρούμενοι τῶν φρονίμων , οἷον χρήματα καὶ τιμὰς καὶ τὴν τοῦ σώματος δύναμιν , ὅπως διὰ μόνην δόξωσι τιμᾶσθαι τὴν ξύνεσιν . 
ὡς δὲ εἰκὸς ἐκείνοις γενέσθαι τὴν ξυνουσίαν ἐκείνην , εἴποιμ’ ἄν , ἐπειδὴ καὶ τυγχάνομεν σχολὴν ἄγοντες ἀπὸ τῶν ἄλλων πραγμάτων . 
ἦν μὲν γάρ , ὥς φασιν , ὁ Ἀλέξανδρος ἀνθρώπων φιλοτιμότατος καὶ μάλιστα δόξης ἐραστὴς καὶ τοῦ καταλιπεῖν ὡς μέγιστον αὑτοῦ ὄνομα ἐν πᾶσιν Ἕλλησι καὶ βαρβάροις , καὶ ἐπεθύμει γε τιμᾶσθαι σχεδὸν οὐχ ὑπὸ τῶν ἀνθρώπων μόνον πανταχοῦ , ἀλλ’ εἴ πως δυνατὸν ἦν , ὑπό τε τῶν ὀρνίθων καὶ τῶν ἐν τοῖς ὄρεσι θηρίων . 
τῶν μὲν οὖν ἄλλων πάντων κατεφρόνει καὶ οὐδένα ᾤετο ἀξιόμαχον αὑτῷ περὶ τούτου τοῦ πράγματος , οὔτε τὸν Πέρσην οὔτε τὸν Σκύθην οὔτε τὸν Ἰνδὸν οὔτε ἐν τοῖς Ἕλλησιν οὐδένα οὔτε ἄνδρα οὔτε πόλιν . 
ᾐσθάνετο γὰρ ὅτι μικροῦ διεφθαρμένοι πάντες εἰσὶ τὰς ψυχὰς ὑπὸ τρυφῆς καὶ ἀργίας καὶ τοῦ κερδαίνειν καὶ ἡδονῆς ἥττονες . 
περὶ 
Διογένους δὲ πυνθανόμενος τῶν τε λόγων οὓς ἔλεγεν καὶ τῶν ἔργων ἃ ἔπραττεν , καὶ ὅπως διήνεγκε τὴν φυγήν , ἐνίοτε μὲν κατεφρόνει τῆς τε πενίας τἀνδρὸς καὶ τῆς εὐτελείας , ἅτε νέος ὢν καὶ τραφεὶς ἐν βασιλικῷ τύφῳ , πολλάκις δὲ ἐθαύμαζε καὶ ἐζηλοτύπει τῆς τε ἀνδρείας τοῦτον καὶ τῆς καρτερίας , καὶ μάλιστα τῆς δόξης , ὅτι τοιοῦτος ὢν πᾶσι τοῖς Ἕλλησι γιγνώσκοιτο καὶ θαυμάζοιτο , καὶ οὐδεὶς ἠδύνατο τῶν ἄλλων οἷος ἐκεῖνος γενέσθαι τῇ φιλοτιμίᾳ · καὶ ὅτι αὐτῷ μὲν ἔδει τῆς Μακεδόνων φάλαγγος καὶ τοῦ Θετταλῶν ἱππικοῦ καὶ Θρᾳκῶν καὶ Παιόνων καὶ ἄλλων πολλῶν , εἰ μέλλοι βαδίζειν ὅποι βούλοιτο καὶ τυγχάνειν ὧν ἐπιθυμοῖ · ὁ δὲ μόνος ἀπῄει πάνυ ἀσφαλῶς οὐ μόνον ἡμέρας , ἀλλὰ καὶ νυκτός , ἔνθα αὐτῷ ἐδόκει · καὶ ὅτι αὐτὸς μὲν χρυσίου καὶ ἀργυρίου παμπόλλου ἐδεῖτο , ὥστε ἐπιτελέσαι τι ὧν ἐβούλετο · ἔτι δὲ εἰ μέλλοι πειθομένους ἕξειν Μακεδόνας καὶ τοὺς ἄλλους Ἕλληνας , θεραπευτέον αὐτῷ τούς τε ἄρχοντας καὶ τὸν ἄλλον ὄχλον λόγοις τε καὶ δώροις πολλάκις · ὁ δὲ οὐδένα ἀνθρώπων ὑπῄει θωπεύων , ἀλλὰ τἀληθῆ πρὸς ἅπαντας λέγων καὶ οὐδεμίαν δραχμὴν κεκτημένος ὡς ἐβούλετο ἔπραττε καὶ τῶν προκειμένων οὐδενὸς ἀπετύγχανε καὶ τὸν βίον ἔζη μόνος , ὃν ἡγεῖτο ἄριστον καὶ εὐδαιμονέστατον , καὶ οὐκ ἂν ἠλλάξατο τὴν ἐκείνου βασιλείαν οὐδὲ τὸν τῶν Περσῶν τε καὶ Μήδων πλοῦτον ἀντὶ τῆς ἑαυτοῦ πενίας . 
διὰ ταῦτα δὴ δακνόμενος , εἴ τις αὐτοῦ διοίσει ῥᾳδίως οὕτως καὶ ἀπραγμόνως ζῶν , καὶ προσέτι οὐχ ἧττον ὀνομαστὸς ἔσοιτο , τυχὸν δέ τι καὶ ὠφεληθήσεσθαι νομίζων ἀπὸ τῆς συνουσίας τἀνδρός , πάλαι μὲν ἐπεθύμει θεάσασθαι τὸν ἄνδρα καὶ συγγενέσθαι αὐτῷ · ἐπεὶ δὲ ἧκεν εἰς Κόρινθον καὶ τάς τε πρεσβείας ἀπεδέξατο τὰς παρὰ τῶν Ἑλλήνων καὶ τἄλλα τὰ τῶνξυμμάχων διῴκησεν , ἔφη τοῖς περὶ αὐτὸν ὅτι σχολάσαι τι βούλοιτο , καὶ ᾤχετο , οὐκ ἐπὶ θύρας τοῦ Διογένους · οὐ γὰρ ἦσαν αὐτῷ θύραι οὔτε μείζους οὔτε ἐλάττους , οὐδὲ οἶκος ἴδιος οὐδὲ ἑστία , καθάπερ τοῖς μακαρίοις , ἀλλὰ οἴκοις μὲν ἐχρῆτο ταῖς πόλεσι , καὶ ἐνταῦθα διέτριβεν ἐν τοῖς κοινοῖς τε καὶ ἱεροῖς , ἅπερ ἵδρυται τοῖς θεοῖς , ἑστίαν δὲ ἐνόμιζε τὴν γῆν ἅπασαν , ἥπερ ἐστὶ κοινὴ τῶν ἀνθρώπων ἑστία καὶ τροφός . 
καὶ τότε ἐτύγχανεν ἐν τῷ Κρανείῳ διατρίβων μόνος · οὐδὲ γὰρ μαθητάς τινας οὐδὲ τοιοῦτον ὄχλον περὶ αὑτὸν εἶχεν , ὥσπερ οἱ σοφισταὶ καὶ αὐληταὶ καὶ οἱ διδάσκαλοι τῶν χορῶν . 
προσῆλθεν οὖν αὐτῷ καθημένῳ καὶ ἠσπάσατο . 
καὶ ὃς ἀνέβλεψεπρὸς αὐτὸν γοργόν , ὥσπερ οἱ λέοντες , καὶ ἐκέλευσεν ἀποστῆναι σμικρόν · ἐτύγχανε γὰρ ἀλεαινόμενος πρὸς τὸν ἥλιον . 
ὁ οὖν Ἀλέξανδρος εὐθὺς ἠγάσθη τοῦ ἀνδρὸς τὸ θάρσος καὶ τὴν ἡσυχίαν , ὅτι οὐ κατεπλάγη ἐπιστάντος αὐτῷ . 
καὶ γάρ πως πεφύκασιν οἱ μὲν θαρραλέοι τοὺς θαρραλέους φιλεῖν , οἱ δὲ δειλοὶ τοὺς μὲν ὑφορῶνταικαὶ μισοῦσιν ὡς ἐχθρούς , τοὺς δὲ ἀγεννεῖς προσίενται καὶ ἀγαπῶσιν . 
ὅθεν τοῖς μὲν ἀλήθεια καὶ παρρησία πάντων ἐστὶν ἥδιστον , τοῖς δὲ κολακεία καὶ ψεῦδος , καὶ ἀκούουσιν ἡδέως οἱ μὲν τῶν πρὸς χάριν ὁμιλούντων , οἱ δὲ τῶν πρὸς ἀλήθειαν . 
ὁ οὖν Διογένης ὀλίγον ἐπισχὼν ἤρετο αὐτὸν ὅστις εἴη καὶ τί βουλόμενος ἥκοι πρὸς αὐτόν , ἤ , ἔφη , τῶν ἐμῶν τι ληψόμενος ; 
ἦ γάρ , ἔφη , χρήματα ἔστι σοι καὶ ἔχεις ὅτου ἂν μεταδοίης ; 
πολλά γε , εἶπε , καὶ πολλοῦ ἄξια , ὧν σὺ οὐκ οἶδα εἴ ποτε δυνήσῃ μεταλαβεῖν . 
οὐ μέντοι (ἄορας οὐδὲ λέβητασ’ οὐδὲ κρατῆρας οὐδὲ κλίνας καὶ τραπέζας τυγχάνω κεκτημένος , ὥς τινές φασι κεκτῆσθαι Δαρεῖον ἐν Πέρσαις . 
τί δέ , ἔφη , οὐκ οἶσθα Ἀλέξανδρον τὸν βασιλέα ; 
τό γε ὄνομα , εἶπεν , ἀκούω πολλῶν λεγόντων , ὡς κολοιῶν περιπετομένων , αὐτὸν δὲ οὐ γιγνώσκω · 
οὐ γάρ εἰμι ἔμπειρος αὐτοῦ τῆς διανοίας . 
ἀλλὰ νῦν , ἔφη , γνώσῃ καὶ τὴν διάνοιαν · ἥκω γὰρ ἐπ’ αὐτὸ τοῦτο , ἐμαυτόν τε παρέξων σοι καταμαθεῖν καὶ σὲ ὀψόμενος . 
ἀλλὰ χαλεπῶς , ἔφη , με ἂν ἴδοις , ὥσπερ τὸ φῶς οἱ τὰ ὄμματα ἀσθενεῖς . 
τόδε δέ μοι εἰπέ , σὺ ἐκεῖνος εἶ Ἀλέξανδρος , ὃν λέγουσιν ὑποβολιμαῖον ; 
καὶ ὃς ἀκούσας ἠρυθρίασε μὲν καὶ ὠργίσθη , κατέσχε δ’ ἑαυτόν · μετενόει δέ , ὅτι εἰς λόγους ἠξίωσεν ἐλθεῖν ἀνδρὶ σκαιῷ τε καὶ ἀλαζόνι , ὡς αὐτὸς ἐνόμιζεν . 
ὁ οὖν Διογένης καταμαθὼν αὐτὸν τεταραγμένον , ἐβουλήθη μεταβαλεῖν αὐτοῦ τὴν ψυχήν , ὥσπερ οἱ παῖδες τοὺς ἀστραγάλους . 
εἰπόντος δὲ αὐτοῦ , Πόθεν δέ σοι ἐπῆλθεν ἡμᾶς ὑποβολιμαίους εἰπεῖν ; 
ὁπόθεν , ἔφη , καὶ τὴν μητέρα σου ἀκούω ταῦτα περὶ σοῦ λέγειν . 
ἢ οὐκ Ὀλυμπιάς ἐστιν ἡ εἰποῦσα ὅτι οὐκ ἐκ Φιλίππου τυγχάνεις γεγονώς , ἀλλ’ ἐκ δράκοντος ἢ Ἄμμωνος ἢ οὐκ οἶδα ὅτου ποτὲ θεῶν ἢ ἀνθρώπων ἢ θηρίων ; 
καίτοι οὕτως ὑποβολιμαῖος ἂν εἴης . 
ἢ σὺ τοὺς ἀλεκτρυόνας οὐ καλεῖς νόθους , οἳ ἂν ὦσιν ἐξ ἀνομοίων ; 
ἢ οὐ μείζων σοι δοκεῖ διαφορὰ θεοῦ πρὸς γυναῖκα θνητὴν ἢ γενναίου ἀλεκτρυόνος ; 
εἰ οὖν γέγονας οὕτως καθάπερ φασί , καὶ σὺ νόθος ἂν εἴης ὥσπερ ἀλεκτρυών . 
τυχὸν δὲ καὶ μαχιμώτατος ἔσῃ τῶν ἄλλων διὰ ταύτην τὴν νοθείαν . 
ἐνταῦθα ὁ Ἀλέξανδρος ἐμειδίασεν , καὶ ἥσθη ὡς οὐδέποτε , καὶ ἔδοξεν αὐτῷ ὁ Διογένης οὐ μόνον οὐ σκαιός , ἀλλὰ καὶ δεξιώτατος ἁπάντων καὶ μόνος εἰδὼς χαρίζεσθαι . 
τί οὖν , ἔφη , πότερον ἀληθὴς ἢ ψευδὴς εἶναι δοκεῖ σοι ὁ λόγος ; 
ἄδηλον , ἔφη , ἐστίν · ἐὰν μὲν γὰρ ᾖς σώφρων καὶ ἀνδρεῖος καὶ τὴν τοῦ Διὸς ἐπιστάμενος τέχνην τὴν βασιλικήν , οὐθέν σε κωλύει τοῦ Διὸς εἶναι υἱόν · ἐπεὶ τοῦτό γε καὶ Ὅμηρόν φασι λέγειν , ὅτι πατήρ ἐστιν ὁ 
Ζεύς , ὥσπερ τῶν θεῶν , καὶ τῶν ἀνδρῶν , ἀλλ’ οὐ τῶν ἀνδραπόδων οὐδὲ τῶν φαύλων τε καὶ ἀγεννῶν οὐδενός · ἐὰν δὲ δειλὸς ᾖς καὶ τρυφερὸς καὶ ἀνελεύθερος , οὔτε σοι θεῶν οὔτε ἀνθρώπων τῶν ἀγαθῶν προσήκει . 
ἀλλὰ τοῖς μὲν ἐν Θήβαις Σπαρτοῖς ποτε λεγομένοις σημεῖον λέγεται εἶναι τοῦ γένους λόγχη τις οἶμαι ἐπὶ τοῦσώματος · ὅστις δὲ τοῦτο τὸ σημεῖον μὴ ἔχοι , οὐ δοκεῖν τῶν Σπαρτῶν εἶναι · τοῖς δὲ τοῦ Διὸς ἐκγόνοις οὐκ οἴει σημεῖον ἐνεῖναι τῇ ψυχῇ , ἐξ οὗ φανεροὶ ἔσονται τοῖς δυναμένοις γνωρίζειν εἴτε ἐξ ἐκείνου γεγονότες εἰσὶν εἴτε μή ; 
πάνυ οὖν ἥσθη τούτῳ τῷ λόγῳ ὁ 
Ἀλέξανδρος . 
μετὰ δὲ τοῦτο ἤρετο αὐτόν , Πῶς ἄν , ἔφη , κάλλισταβασιλεύοι τις ; 
καὶ ὃς δεινὸν ὑποβλέψας , Ἀλλ’ οὐδὲ ἔστιν , ἔφη , βασιλεύειν κακῶς οὐ μᾶλλον ἢ κακῶς ἀγαθὸν εἶναι . 
ὁ γὰρ βασιλεὺς ἀνθρώπων ἄριστός ἐστιν , ἀνδρειότατος ὢν καὶ δικαιότατος καὶ φιλανθρωπότατος καὶ ἀνίκητος ὑπὸ παντὸς πόνου καὶ πάσης ἐπιθυμίας . 
ἢ σὺ οἴει τὸν ἀδύνατον ἡνιοχεῖν ἡνίοχον εἶναι τοῦτον ; 
ἢ τὸν ἄπειρον τοῦ κυβερνᾶν κυβερνήτην , ἢ τὸν οὐκ ἐπιστάμενον ἰᾶσθαι ἰατρόν ; 
οὐκ ἔστιν . 
καθάπερ οὖν οὐκ ἔστι κυβερνᾶν μὴ κυβερνητικῶς , οὕτως οὐδὲ βασιλεύειν μὴ βασιλικῶς , οὐδ’ ἂν πάντες φῶσιν Ἕλληνες καὶ βάρβαροι καὶ πολλὰ διαδήματα καὶ σκῆπτρα καὶ τιάρας προσάψωσιν αὐτῷ , καθάπερ τὰ περιδέραια τοῖς ἐκτιθεμένοισπαιδίοις , ἵνα μὴ ἀγνοῆται . 
καὶ ὁ Ἀλέξανδρος φοβηθεὶς μὴ ἄρα ἄπειρος ἀναφανῇ τῆς βασιλικῆς ἐπιστήμης , Καὶ τίς , ἔφη , σοι δοκεῖ τὴν τέχνην ταύτην παραδιδόναι ; 
ἢ ποῖ δεῖ πορευθέντα μαθεῖν ; 
ὁ οὖν Διογένης εἶπεν , Ἀλλ’ ἐπίστασαι αὐτήν , εἴπερ ἀληθὴς ὁ τῆς Ὀλυμπιάδος λόγος καὶ γέγονας ἐκ τοῦ Διός · ἐκεῖνοσγάρ ἐστιν ὁ τὴν ἐπιστήμην ταύτην πρῶτος καὶ μάλιστα ἔχων καὶ οἷς ἐθέλει μεταδιδούς · οἷς δὲ ἂν μεταδῷ , πάντες οὗτοι Διὸς παῖδές εἰσί τε καὶ λέγονται . 
ἢ σὺ οἴει τοὺς σοφιστὰς εἶναι τοὺς διδάσκοντας βασιλεύειν ; 
ἀλλ’ ἐκείνων μὲν οἱ πολλοὶ οὐχ ὅπως βασιλεύειν , ἀλλ’ οὐδὲ ζῆν ἴσασιν . 
οὐκ οἶσθα , ἔφη , ὅτι διττή ἐστιν ἡ παιδεία , ἡ μέν τις δαιμόνιος , ἡ δὲ ἀνθρωπίνη ; 
ἡ μὲν οὖν θεία μεγάλη καὶ ἰσχυρὰ καὶ ῥᾳδία , ἡ δὲ ἀνθρωπίνη μικρὰ καὶ ἀσθενὴς καὶ πολλοὺς ἔχουσα κινδύνους καὶ ἀπάτην οὐκ ὀλίγην · ὅμως δὲ ἀναγκαία προσγενέσθαι ἐκείνῃ , εἰ ὀρθῶς γίγνοιτο . 
καλοῦσι δὲ οἱ πολλοὶ ταύτην μὲν παιδείαν , καθάπερ οἶμαι παιδιάν , καὶ νομίζουσι τὸν πλεῖστα γράμματα εἰδότα , Περσικά τε καὶ Ἑλληνικὰ καὶ τὰ 
Σύρων καὶ τὰ Φοινίκων , καὶ πλείστοις ἐντυγχάνοντα βιβλίοις , τοῦτον σοφώτατον καὶ μάλιστα πεπαιδευμένον · πάλιν δὲ ὅταν ἐντύχωσι τῶν τοιούτων τισὶ μοχθηροῖς καὶ δειλοῖς καὶ φιλαργύροις , ὀλίγου ἄξιόν φασι τὸ πρᾶγμα καὶ τὸν ἄνθρωπον · τὴν δὲ ἑτέραν ἐνίοτε μὲν παιδείαν , ἐνίοτε δὲ ἀνδρείαν καὶ μεγαλοφροσύνην . 
καὶ οὕτω δὴ Διὸς παῖδας ἐκάλουν οἱ πρότερον τοὺς τῆς ἀγαθῆς παιδείας ἐπιτυγχάνοντας καὶ τὰς ψυχὰς ἀνδρείους , πεπαιδευμένους ὡς Ἡρακλέα ἐκεῖνον . 
οὐκοῦν ὅστις ἂν ἐκείνην τὴν παιδείαν ἔχῃ καλῶς πεφυκώς , ῥᾳδίως καὶ ταύτης γίγνεται μέτοχος , ὀλίγα ἀκούσας καὶ ὀλιγάκις , αὐτὰ τὰ μέγιστα καὶ κυριώτατα , καὶ μεμύηται καὶ φυλάττει ἐν τῇ ψυχῇ . 
καὶ οὐδεὶς ἂν αὐτόν τι τούτων ἀφέλοιτο οὔτε καιρὸς οὔτε ἄνθρωπος σοφιστής , ἀλλ’ οὐδ’ ἂν πυρί τις ἐκκαῦσαι βουλόμενος · ἀλλὰ κἂν ἐμπρήσῃ τις τὸν ἄνθρωπον , ὥσπερ τὸν Ἡρακλέα φασὶν αὑτὸν ἐμπρῆσαι , μένοι ἂν αὐτοῦ τὰ δόγματα ἐν τῇ ψυχῇ , καθάπερ οἶμαι τῶν κατακαιομένων νεκρῶν τοὺς ὀδόντας φασὶ διαμένειν , τοῦ ἄλλου σώματος δαπανηθέντος ὑπὸ τοῦ πυρός . 
οὐ γὰρ μαθεῖν , ἀλλ’ ὑπομνησθῆναι δεῖται μόνον · ἔπειτα εὐθὺς οἶδέν τε καὶ ἐγνώρισεν , ὡς ἂν ἐξ ἀρχῆς τὰ δόγματα ἔχων ταῦτα ἐν τῇ αὑτοῦ διανοίᾳ. προσέτι δέ , ἐὰν μὲν ἀνδρὶ περιπέσῃ ὥσπερ ὁδὸν ἐπισταμένῳ , ῥᾳδίως ἐκεῖνος ἐπέδειξεν αὐτῷ , καὶ μαθὼν εὐθὺς ἄπεισιν · ἐὰν δὲ ἀγνοοῦντι καὶ ἀλαζόνι σοφιστῇ , κατατρίψει περιάγων αὐτόν , ὁτὲ μὲν πρὸς ἀνατολάς , ὁτὲ δὲ πρὸς δύσιν , ὁτὲ δὲ πρὸς μεσημβρίαν ἕλκων , οὐδὲν αὐτὸς εἰδώς , ἀλλὰ εἰκάζων , καὶ πολὺ πρότερον αὐτὸς ὑπὸ τοιούτων ἀλαζόνων πεπλανημένος . 
ὥσπερ γὰρ αἱ ἀμαθεῖς καὶ ἀκόλαστοι κύνες ἐν τῇ θήρᾳ μηδὲν ξυνεῖσαι μηδὲ γνωρίσασαι τὸ ἴχνος ἐξαπατῶσιν ἄλλας τῇ φωνῇ καὶ τῷ σχήματι , ὡσεἰδυῖαί τε καὶ ὁρῶσαι , καὶ πολλαὶ συνέπονται ταύταις , αἱ ἀφρονέσταται σχεδὸν ταῖς μάτην φθεγγομέναις , τούτων δ’ αἱ μὲν ἄφθογγοι καὶ σιωπῶσαι μόναι αὐταὶ ἐξαπατῶνται , αἱ δὲ προπετέσταται καὶ ἀνοητόταται μιμούμεναι τὰς πρώτας θορυβοῦσι καὶ φιλοτιμοῦνται ἄλλας ἐξαπατᾶν , τοιοῦτον εὕροις ἂν καὶ περὶ τοὺσκαλουμένους σοφιστάς πολὺν ὄχλον ἐνίοτε συνεπόμενον ἀνθρώπων ἠλιθίων · καὶ γνώσῃ ὅτι οὐδὲν διαφέρει σοφιστὴς ἄνθρωπος εὐνούχου ἀκολάστου . 
καὶ ὃς ἀκούσας ἐθαύμασε κατὰ τί τὸν σοφιστὴν εὐνούχῳ παρέβαλεν , καὶ ἤρετο αὐτόν . 
ὅτι , εἶπε , τῶν εὐνούχων φασὶν οἱ ἀσελγέστατοι ἄνδρες εἶναι καὶ ἐρᾶν τῶν γυναικῶν , καὶσυγκαθεύδουσιν αὐταῖς καὶ ἐνοχλοῦσι , γίγνεται δ’ οὐδὲν πλέον , οὐδ’ ἂν τάς τε νύκτας καὶ τὰς ἡμέρας συνῶσιν αὐταῖς . 
καὶ παρὰ τοῖς σοφισταῖς οὖν πολλοὺς εὑρήσεις γηράσκοντας ἀμαθεῖς , πλανωμένους ἐν τοῖς λόγοις πολὺ κάκιον ἢ τὸν Ὀδυσσέα φησὶν Ὅμηρος ἐν τῇ θαλάττῃ , καὶ πρότερον εἰς ᾅδου ἂν ἀφίκοιτο , ὥσπερ ἐκεῖνος , ἢ γένοιτο ἀνὴρ ἀγαθὸς λέγων τε καὶ ἀκούων . 
καὶ σύ , ἐπείπερ οὕτω πέφυκας , ἐὰν τύχῃς ἐπισταμένου ἀνδρός , ἱκανή σοί ἐστι μία ἡμέρα πρὸς τὸ συνιδεῖν τὸ πρᾶγμα καὶ τὴν τέχνην , καὶ οὐδὲν ἔτι δεήσῃ ποικίλων σοφισμάτων ἢ λόγων · ἐὰν δὲ μὴ τύχῃς διδασκάλου τοῦ 
Διὸς ἢ ἄλλου τοιούτου , ταχὺ καὶ σαφῶς φράζοντος ἃ δεῖ ποιεῖν , οὐδέν σοι πλέον , οὐδὲ ἂν ὅλον κατατρίψῃς τὸν βίον ἀγρυπνῶν τε καὶ ἀσιτῶν παρὰ τοῖς κακοδαίμοσι σοφισταῖς . 
τοῦτο δὲ οὐκ ἐγὼ λέγω νῦν , ἀλλ’ Ὅμηρος ἐμοῦ πρότερος . 
ἢ οὐκ ἔμπειρος εἶ τῶν 
Ὁμήρου ἐπῶν ; 
ὁ δὲ Ἀλέξανδρος μέγιστον ἐφρόνει , ὅτι ἠπίστατο μὲν τὸ ἕτερον ποίημα ὅλον , τὴν Ἰλιάδα , πολλὰ δὲ καὶ τῆς Ὀδυσσείας . 
θαυμάσας οὖν ἔφη , Καὶ ποῦ διείλεκται περὶ τούτων Ὅμηρος ; 
ἐκεῖ , ἔφη , ὅπου τὸν Μίνω λέγει τοῦ Διὸς ὀαριστήν . 
ἢ οὐ τὸ ὀαρίζειν ὁμιλεῖν ἐστιν ; 
οὐκοῦν ὁμιλητὴν τοῦ Διός φησιν αὐτὸν εἶναι , ὥσπερ ἂν εἰ ἔφη μαθητήν . 
ἆρ’ οὖν ὑπὲρ ἄλλων αὐτὸν οἴει μανθάνειν τε καὶ ὁμιλεῖν τῷ Διὶ πραγμάτων ἢ τῶν δικαίων καὶ βασιλικῶν ; 
ἐπεί τοι καὶ λέγεται δικαιότατος ὁ Μίνως πάντων γενέσθαι . 
πάλιν δὲ ὅταν λέγῃ διοτρεφεῖς τοὺς βασιλέας καὶ διιφίλους , ἄλλο τι οἴει λέγειν αὐτὸν τὴν τροφὴν ταύτην , ἢ ἣν ἔφη εἶναι διδασκαλίαν καὶ μαθητείαν ; 
ἢ σὺ οἴει λέγειν αὐτὸν ὑπὸ τοῦ Διὸς τοὺς βασιλέας τρέφεσθαι ὥσπερ ὑπὸ τίτθης γάλακτι καὶ οἴνῳ καὶ σιτίοις , ἀλλ’ οὐκ ἐπιστήμῃ καὶ ἀληθείᾳ ; 
ὁμοίως δὲ καὶ φιλίαν οὐκ ἄλλην ἢ τὸ ταὐτὰ βούλεσθαι καὶ διανοεῖσθαι , ὁμόνοιάν τινα οὖσαν ; 
οὕτως γὰρ δήπου καὶ τοῖς ἀνθρώποις δοκοῦσιν οἱ φίλοι πάντων μάλιστα ὁμονοεῖν καὶ μὴ διαφέρεσθαι περὶ μηδενός . 
ὃς ἂν οὖν τῷ Διὶ φίλος ᾖ καὶ ὁμονοῇ πρὸς ἐκεῖνον , ἔσθ’ ὅπως ἀδίκου τινὸς ἐπιθυμήσει πράγματος ἢ πονηρόν τι καὶ αἰσχρὸν διανοηθήσεται ; 
αὐτὸ δὲ τοῦτο ἔοικε δηλοῦν καὶ ὅταν ἐγκωμιάζων τινὰ λέγῃ τῶν βασιλέων (ποιμένα λαῶν’ . 
τοῦ γὰρ ποιμένος οὐκ ἄλλο τι ἔργον ἢ πρόνοια καὶ σωτηρία καὶ φυλακὴ προβάτων . 
καίτοι ἐνίοτε πολλὰ πρόβατα ἐλαύνει μάγειρος εἷς ὠνησάμενος ὥστε κατακόπτειν οὐ μὰ Δία καὶ σφάττειν καὶ δέρειν . 
ἀλλὰ πλεῖστον διαφέρει μαγειρική τε καὶ ποιμενική , σχεδὸν ὅσον βασιλεία τε καὶ τυραννίς . 
ὅτε γοῦν Ξέρξης καὶ Δαρεῖος ἄνωθεν ἐκ Σούσων ἤλαυνον πολὺν ὄχλον Περσῶν τε καὶ Μήδων καὶ Σακῶν καὶ Ἀράβων καὶ Αἰγυπτίων δεῦρο εἰς τὴν Ἑλλάδα ἀπολούμενον , πότερον βασιλικὸν ἢ μαγειρικὸν ἔπραττον ἔργον λείαν ἐλαύνοντες κατακοπησομένην ; 
καὶ ὁ Ἀλέξανδρος , Σοί , ἔφη , ὡς ἔοικεν , οὐ δοκεῖ βασιλεὺς εἶναι οὐδὲ ὁ μέγας βασιλεύς ; 
καὶ ὁ Διογένης μειδιάσας , 
Οὐ μᾶλλον , εἶπεν , ὦ Ἀλέξανδρε , ἢ ὁ σμικρὸς δάκτυλος . 
οὐδ’ ἄρα ἐγώ , ἔφη , καταλύσας ἐκεῖνον μέγας βασιλεὺς ἔσομαι ; 
οἰ τούτου γε ἕνεκα , εἶπεν ὁ Διογένης . 
οὐδὲ γὰρ τῶν παίδων ὁ νικήσας , ὅταν παίζωσιν , ὡς αὐτοί φασι , βασιλέας , τῷ ὄντι βασιλεύς ἐστιν . 
οἱ μέντοι παῖδες ἴσασιν ὅτι ὁ νενικηκὼς καὶ λεγόμενος βασιλεὺς σκυτοτόμου υἱός ἐστιν ἢ τέκτονος , καὶ δεῖ μανθάνειν αὐτὸν τὴν τοῦπατρὸς τέχνην · ὁ δὲ ἀποδρὰς παίζει μεθ’ ἑτέρων , καὶ τότε μάλιστα οἴεται σπουδάζειν ἐνίοτε δὲ καὶ δοῦλος καταλιπὼν τὸν δεσπότην . 
ἴσως οὖν καὶ ὑμεῖς τοιοῦτόν τι ποιεῖτε , ἑκάτερος ὑμῶν παῖδας ἔχοντες τοὺς συμφιλονικοῦντας , ὁ μὲν Πέρσας καὶ τοὺς ἄλλους τοὺς κατὰ τὴν Ἀσίαν , σὺ δὲ Μακεδόνας τε καὶ τοὺς ἄλλους Ἕλληναςκαὶ ὥσπερ ἐκεῖνοι τῇ σφαίρᾳ στοχάζονται ἀλλήλων , ὁ δὲ πληγεὶς ἥττηται , καὶ σὺ νῦν Δαρείου στοχάζῃ καὶ σοῦ ἐκεῖνος , καὶ τυχὸν ἂν πλήξαις τε καὶ ἐκβάλοις αὐτόν · ἐπισκοπώτερος γὰρ εἶναί μοι δοκεῖς . 
ἔπειτα οἱ μετ’ ἐκείνου πρότερον ὄντες μετὰ σοῦ ἔσονται καὶ ὑποκύψουσι , καὶ σὺ ὀνομασθήσῃ βασιλεὺς ἁπάντων . 
ὁ οὖν Ἀλέξανδροσπάλιν ἐλυπεῖτο καὶ ἤχθετο . 
οὐδὲ γὰρ ζῆν ἐβούλετο , εἰ μὴ βασιλεὺς εἴη τῆς Εὐρώπης καὶ τῆς Ἀσίας καὶ τῆς Λιβύης καὶ εἴ πού τίς ἐστι νῆσος ἐν τῷ Ὠκεανῷ κειμένη . 
ἐπεπόνθει γὰρ τοὐναντίον ἤ φησιν Ὅμηρος τὸν Ἀχιλλέα νεκρὸν πεπονθέναι . 
ἐκεῖνος μὲν γὰρ ἔλεγεν ὅτι ζῶν βούλοιτο θητεύειν ἀνδρὶ παρ’ ἀκλήρῳ , ᾧ μὴ βίοτος πολὺς εἴη , ἢ πᾶσιν νεκύεσσι καταφθιμένοισιν ἀνάσσειν · 
ὁ δὲ Ἀλέξανδρος δοκεῖ μοι ἑλέσθαι ἂν καὶ τοῦ τρίτου μέρους τῶν νεκρῶν ἄρχειν ἀποθανὼν ἢ ζῆν τὸν ἅπαντα χρόνον θεὸς γενόμενος , μόνον εἰ μὴ βασιλεὺς γένοιτο τῶν ἄλλων θεῶν . 
μόνου δ’ ἴσωσοὐκ ἂν ὑπερεῖδε τοῦ Διός , ὅτι βασιλέα καλοῦσιν αὐτὸν οἱ ἄνθρωποι · 
ὅθεν καὶ ἐκόλαζεν αὐτὸν ὁ Διογένης πάντα τρόπον . 
ἔφη οὖν , ὦ Διόγενες , σὺ μέν μοι παίζειν δοκεῖς · ἐγὼ δὲ ἂν Δαρεῖον ἕλω καὶ ἔτι τὸν Ἰνδῶν βασιλέα , οὐδέν με κωλύσει τῶν πώποτε βασιλέων μέγιστον εἶναι . 
τί γὰρ ἐμοὶ λοιπόν ἐστι κρατήσαντι Βαβυλῶνος καὶ Σούσων καὶ Ἐκβατάνων καὶ τῶν ἐν Ἰνδοῖς πραγμάτων ; 
καὶ ὃς ὁρῶν αὐτὸν φλεγόμενον ὑπὸ τῆς φιλοτιμίας κἀκεῖ τῇ ψυχῇ ὅλον τεταμένον καὶ φερόμενον , ὥσπερ αἱ γέρανοι , ὅποι ἂν ὁρμήσωσιν , ἀποτείνασαι ἑαυτὰς πέτονται , Ἀλλ’ οὐδὲν ἕξεις , ἔφη , πλέον οὐδενὸς οὐδὲ τῷ ὄντι βασιλεύσεις ἀφ’ ἧς ἔχεις ταύτης διανοίας , οὐδὲ ἂν ὑπερβαλλόμενος τὸ ἐν Βαβυλῶνι τεῖχος οὕτως ἕλῃς τὴν πόλιν , ἀλλὰ μὴ διορύττων ἔξωθεν καὶ ὑπορύττων , ὁμοίως δὲ καὶ τὸ ἐν Σούσοις καὶ τὸ ἐν Βάκτροις , οὐδ’ ἂν Κῦρον μιμησάμενος κατὰ τὸν ποταμὸν εἰσρυῇς , ὥσπερ ὕδρος , οὐδ’ ἂν ἑτέραν προσλάβῃς μείζω τῆς Ἀσίας ἤπειρον , τὸν Ὠκεανὸν διανηξάμενος . 
καὶ τίς , εἶπεν , ἔτι μοι καταλείπεται πολέμιος , ἐὰν ἕλω τούτους οὓς εἶπον ; 
ὁ πάντων , ἔφη , δυσμαχώτατος , οὐ περσίζων , οὐ μηδίζων τῇ φωνῇ , καθάπερ οἶμαι Δαρεῖος , ἀλλὰ μακεδονίζων τε καὶ ἑλληνίζων . 
καὶ ὃς ἐταράχθη τε καὶ ἠγωνίασεν μή τινα ἐπίσταιτο ἐν Μακεδονίᾳ ἢ ἐν τῇ Ἑλλάδι παρασκευαζόμενον ὡς πολεμήσοντα καὶ ἤρετο , τίς οὗτός ἐστιν ἐμὸς πολέμιος ἐν τῇ Ἑλλάδι ἢ Μακεδονίᾳ ; 
σύ , ἔφη , ἀγνοεῖς , πάντων μάλιστα γιγνώσκειν οἰόμενος ; 
ἔπειτα , ἔφη , οὐκ ἐρεῖς αὐτόν , ἀλλὰ κρύψεις ; 
πάλαι γάρ , εἶπε , λέγω , σὺ δὲ οὐκ ἀκούεις , ὅτι σὺ αὑτῷ μάλιστα ἔχθιστος εἶ καὶ πολεμιώτατος , μέχρι ἂν ᾖς κακὸς καὶ ἀνόητος . 
καὶ οὗτος , ἔφη , ἐστὶν ἁνήρ , ὃν σὺ ἀγνοεῖς , ὡς οὐδένα ἄλλον . 
οὐδεὶς γὰρ τῶν ἀφρόνων καὶ πονηρῶν ἐπίσταται ἑαυτόν . 
οὐ γὰρ ἂν τοῦτο πρῶτον προσέταττεν ὁ Ἀπόλλων ὡς χαλεπώτατον ἑκάστῳ , γνῶναι ἑαυτόν . 
ἢ οὐ τὴν ἀφροσύνην ἡγῇ μεγίστην καὶ τελεωτάτην πασῶν νόσον καὶ βλάβην τοῖς ἔχουσι καὶ τὸν ἄφρονα ἄνδρα αὐτὸν αὑτῷ βλαβερώτατον ; 
ἢ οὐ τὸν βλαβερώτατον ἑκάστῳ καὶ πλείστων κακῶν αἴτιον , τοῦτον ἔχθιστον καὶ πολεμιώτατον ἐκείνῳ ὁμολογεῖς εἶναι ; 
πρὸς ταῦτα χαλέπαινε καὶ πήδα , ἔφη , καὶ μιαρώτατον ἀνθρώπων ἐμὲ νόμιζε καὶ λοιδόρει πρὸς ἅπαντας , ἐὰν δέ σοι δόξῃ , τῷ δορατίῳ διαπερόνησον · ὡς ἀκούσει παρὰ μόνου ἀνθρώπων ἐμοῦ τἀληθῆ , καὶ παρ’ οὐδενὸς ἄλλου ἀνθρώπων ἂν μάθοις . 
πάντες γάρ εἰσι χείρους ἐμοῦ καὶ ἀνελευθερώτεροι . 
ταῦτα δὲ ἔλεγεν ὁ Διογένης , παρ’ οὐδὲν μὲν ἡγούμενος , εἰ καί τι πείσεται , πλὴν σαφῶς γε εἰδὼς ὅτι οὐδὲν ἔσοιτο . 
ἠπίστατογὰρ τὸν Ἀλέξανδρον δοῦλον ὄντα τῆς δόξης καὶ οὐδέποτ’ ἂν ἁμαρτόντα περὶ ἐκείνην . 
ἔφη οὖν αὐτὸν μηδὲ τὸ σημεῖον τὸ βασιλικὸν ἔχειν . 
καὶ ὁ Ἀλέξανδρος θαυμάσας , Οὐκ ἄρτι ἔλεγες , ἔφη , ὅτι οὐδὲν δεῖ σημείων τῷ βασιλεῖ ; 
ναὶ μὰ Δί’ , εἶπε , τῶν γε ἔξωθεν , οῖον τιάρας καὶ πορφύρας · τούτων γὰρ οὐδέν ἐστιν ὄφελος · τὸ δὲἐκ τῆς φύσεως αὐτῷ δεῖ προσεῖναι πάντων μάλιστα . 
καὶ τί τοῦτό ἐστιν , ἔφη ὁ Ἀλέξανδρος ; 
ὃ καὶ τῶν μελιττῶν , ἦ δ’ ὅς , τῷ βασιλεῖ πρόσεστιν . 
ἢ οὐκ ἀκήκοας ὅτι ἐστὶ βασιλεὺς ἐν ταῖς μελίτταις φύσει γιγνόμενος , οὐκ ἐκ γένους τοῦτο ἔχων , ὥσπερ ὑμεῖς φατε , ἀφ’ Ἡρακλέους ὄντες ; 
τί οὖν τοῦτό ἐστιν , εἶπεν ὁ Ἀλέξανδρος , τὸ σημεῖον ; 
οὐκ ἀκήκοας , εἶπε , τῶν γεωργῶν ὅτι μόνη ἐκείνη ἡ μέλιττα ἄνευ κέντρου ἐστίν , ὡς οὐδὲν αὐτῇ δέον ὅπλου πρὸς οὐδένα ; 
οὐδεμία γὰρ αὐτῇ τῶν ἄλλων μελιττῶν ἀμφισβητήσει περὶ τῆς βασιλείας οὐδὲ μαχήσεται τοῦτο ἐχούσῃ . 
σὺ δέ μοι δοκεῖς οὐ μόνον περιπατεῖν , ἀλλὰ καὶ καθεύδειν ἐν τοῖς ὅπλοις . 
οὐκ οἶσθα , ἔφη , ὅτι φοβουμένου ἐστὶν ἀνθρώπου ὅπλα ἔχειν ; 
φοβούμενος δὲ οὐδέποτ’ ἂν οὐδεὶς γένοιτο βασιλεύς , οὐ μᾶλλον ἢ δοῦλος . 
ἀκούσας δὲ ὁ Ἀλέξανδρος ὀλίγου ἐκ τῆς χειρὸς ἀφῆκε τὸ δοράτιον . 
ταῦτα δὲ ἔλεγεν ὁ Διογένης , προτρέπων αὐτὸν εὐεργεσίᾳ πιστεύειν καὶ τῷ δίκαιον παρέχειν αὑτόν , ἀλλὰ μὴ τοῖς ὅπλοις . 
σὺ δέ , ἔφη , καὶτὸν θυμὸν ἐν τῇ ψυχῇ φορεῖς ἠκονημένον , χαλεπὸν οὕτως καὶ βίαιον κέντρον . 
οὐκ ἀπορρίψας ταῦτα ἃ νῦν ἔχεις , ἐξωμίδα λαβὼν λατρεύσεις τοῖς αὑτοῦ κρείττοσιν , ἀλλὰ περιελεύσῃ διάδημα ἔχων καταγέλαστον ; 
μικρῷ δὲ ὕστερον ἴσως λόφον φύσεις καὶ τιάραν , ὥσπερ οἱ ἀλεκτρυόνες ; 
οὐκ ἐννενόηκας τὴν τῶν Σακῶν ἑορτήν , ἣν 
Πέρσαι ἄγουσιν , οὗ νῦν ὥρμηκας στρατεύεσθαι ; 
καὶ ὃς εὐθὺς ἠρώτα , Ποίαν τινά ; 
ἐβούλετο γὰρ πάντα εἰδέναι τὰ τῶν Περσῶν πράγματα . 
λαβόντες , ἔφη , τῶν δεσμωτῶν ἕνα τῶν ἐπὶ θανάτῳ καθίζουσιν εἰς τὸν θρόνον τὸν τοῦ βασιλέως , καὶ τὴν ἐσθῆτα διδόασιν αὐτῷ τὴν βασιλικήν , καὶ προστάττειν ἐῶσι καὶ πίνειν καὶ τρυφᾶν καὶ ταῖς παλλακαῖς χρῆσθαι τὰς ἡμέρας ἐκείνας ταῖς βασιλέως , καὶ οὐδεὶς οὐδὲν αὐτὸν κωλύει ποιεῖν ὧν βούλεται . 
μετὰ δὲ ταῦτα ἀποδύσαντες καὶ μαστιγώσαντες ἐκρέμασαν . 
τίνος οὖν ἡγῇ τοῦτο εἶναι σύμβολον καὶ διὰ τί γίγνεσθαι παρὰ τοῖς Πέρσαις ; 
οὐχ ὅτι πολλάκις ἀνόητοι ἄνθρωποι καὶ πονηροὶ τῆς ἐξουσίας ταύτης καὶ τοῦ ὀνόματος τυγχάνουσιν , ἔπειτα χρόνον τινὰ ὑβρίσαντες αἴσχιστα καὶ τάχιστα ἀπόλλυνται ; 
οὐκοῦν τότε , ἐπειδὰν ἄρωσι τὸν ἄνθρωπον ἐκ τῶν δεσμῶν , εἰκός ἐστι τὸν μὲν ἀνόητον καὶ ἄπειρον τοῦ πράγματος χαίρειν καὶ μακαρίζειν ἑαυτὸν ἐπὶ τοῖς γιγνομένοις , τὸν δὲ εἰδότα ὀδύρεσθαι καὶ μὴ ἐθέλειν ἑκόντα συνακολουθεῖν , ἀλλὰ μᾶλλον , ὥσπερ εἶχε , μένειν ἐν ταῖς πέδαις . 
μὴ οὖν πρότερον , ὦ μάταιε , βασιλεύειν ἐπιχείρει πρὶν ἢ φρονῆσαι . 
τέως δέ , ἔφη , κρεῖττον μηδὲν προστάττειν , ἀλλὰ μόνον αὐτὸν ζῆν διφθέραν ἔχοντα . 
σύ , ἔφη , κελεύεις ἐμὲ διφθέραν λαβεῖν τὸν ἀφ’ 
Ἡρακλέους γεγονότα καὶ τῶν Ἑλλήνων ἡγεμόνα καὶ Μακεδόνων βασιλέα ; 
πάνυ γε , εἶπεν , ὥσπερ ὁ πρόγονός σου . 
ποῖος , ἔφη , πρόγονος ; 
Ἀρχέλαος . 
ἢ οὐκ αἰπόλος ἦν ὁ Ἀρχέλαος οὐδὲ ἦλθεν εἰς 
Μακεδονίαν αἶγας ἐλαύνων ; 
πότερον οὖν αὐτὸν ἐν πορφύρᾳ μᾶλλον ἢ ἐν διφθέρᾳ οἴει τοῦτο ποιεῖν ; 
καὶ ὁ Ἀλέξανδρος ἀνείθη τε καὶ ἐγέλασε καὶ ἔφη , Τὰ περὶ τὸν χρησμόν , ὦ Διόγενες , λέγεις . 
ὁ δὲ στρυφνῷ τῷ προσώπῳ , Ποῖον , εἶπε , χρησμόν ; 
οὐκ οἶδα ἔγωγε , πλὴν ὅτι αἰπόλος ἦν ὁ Ἀρχέλαος . 
ἀλλ’ ἂν ἀπαλλαγῇς τοῦ τύφου καὶ τῶν νῦν πραγμάτων , ἔσῃ βασιλεύς , οὐ λόγῳ τυχόν , ἀλλ’ ἔργῳ · 
καὶ κρατήσεις οὐ μόνον τῶν ἀνδρῶν ἁπάντων , ἀλλὰ καὶ τῶν γυναικῶν , ὥσπερ ὁ Ἡρακλῆς , ὅν σου φὴ|ς πρόγονον εἶναι . 
καὶ ὅς , Ποίων , ἔφη , γυναικῶν ; 
ἢ δῆλον , ἔφη , ὅτι τῶν Ἀμαζόνων λέγεις ; 
ἀλλ’ ἐκείνων , ἦ δ’ ὅς , οὐδὲν ἦν κρατῆσαι χαλεπόν · ἑτέρου δέ τινος γένους , δεινοῦ καὶ ἀγρίου παντελῶς . 
ἢ οὐκ ἀκήκοας τὸν Λιβυκὸν μῦθον ; 
καὶ ὃς οὐκ ἔφη ἀκηκοέναι . 
διηγεῖτο δὴ μετὰ ταῦτα προθύμως καὶ ἡδέως , βουλόμενος αὐτὸν παραμυθήσασθαι , καθάπερ αἱ τίτθαι τὰ παιδία , ἐπειδὰν αὐτοῖς πληγὰς ἐμβάλωσι , παραμυθούμεναι καὶχαριζόμεναι μῦθον αὐτοῖς ὕστερον διηγήσαντο . 
εὖ δὲ ἴσθι , ἔφη , ὅτι οὐ πρότερον ἔσῃ βασιλεύς , πρὶν ἂν ἱλάσῃ τὸν αὑτοῦ δαίμονα καὶ θεραπεύσας ὡς δεῖ ἀποδείξῃς ἀρχικόν τε καὶ ἐλευθέριον καὶ βασιλικόν , ἀλλὰ μή , ὡς νῦν ἔχεις , δοῦλον καὶ ἀνελεύθερον καὶ πονηρόν . 
ἐνταῦθα δὴ ὁ Ἀλέξανδρος ἐκπεπληγμένος τοῦ ἀνθρώπουτὸ ἀνδρεῖον καὶ τὸ ἀδεές , νομίσας πλέον τι τῶν ἄλλων ἐπίστασθαι αἰ τόν , παντοδαπὸς ἦν ἱκετεύων μὴ φθονῆσαι μηδένα τρόπον , ἀλλὰ φράσαι τίς ἔστιν ὁ δαίμων αὐτοῦ καὶ πῶς χρὴ ἱλάσασθαι αὐτόν . 
ἤλπιζε γὰρ ὄνομά τι ἀκούσεσθαι δαίμονος καὶ θυσίας τινὰς ἢ καθαρμούς , οὓς δεῖ ἐπιτελέσαι . 
κατιδὼν οὖν αὐτὸν ὁ Διογένηστεθορυβημένον καὶ σφόδρα τῇ ψυχῇ μετέωρον , προσέπαιζε καὶ περιεῖλκεν , εἴ πως δύναιτο κινηθεὶς ἀπὸ τοῦ τύφου καὶ τῆς δόξης μικρόν τι ἀνανῆψαι . 
καὶ γὰρ δὴ ᾐσθάνετο αὐτὸν νῦν μὲν ἡδόμενον , νῦν δὲ λυπούμενον ἐν τῷ αὐτῷ καὶ τὴν ψυχὴν αὐτοῦ ἄκριτον οὖσαν , ὥσπερ τὸν ἀέρα ἐν ταῖς τροπαῖς , ὅταν ἐκ τοῦ αὐτοῦ νέφουσὕῃ τε καὶ λάμπῃ ὁ ἥλιος . 
συνίει δὲ ὅτι καὶ τοῦ τρόπου κατεφρόνει , ἐν ᾧ διελέγετο πρὸς αὐτόν , ἅτε οὐδέποτε ἀκηκοὼς δεινοῦ λέγειν ἀνδρός , ἀλλὰ τοὺς τῶν σοφιστῶν θαυμάζων λόγους , ὡς ὑψηλούς τε καὶ μεγαλοπρεπεῖς . 
βουλόμενος οὖν χαρίσασθαι αὐτῷ , ἅμα τε ἐπιδεῖξαι ὅτι οὐκ ἀδύνατός ἐστιν ὥσπερ ἵππον εὐμαθῆκαὶ πειθόμενον , ὅταν αὐτῷ δοκῇ , τὸν λόγον ἐπᾶραι , λέγει πρὸς αὐτὸν οὕτως περὶ δαιμόνων , ὅτι οὐκ εἰσὶν ἔξωθεν τῶν ἀνθρώπων οἱ πονηροὶ καὶ ἀγαθοὶ δαίμονες , οἱ τὰς συμφορὰς καὶ τὰς εὐτυχίας φέροντες αὐτοῖς , ὁ δὲ ἴδιος ἑκάστου νοῦς , οὗτός ἐστι δαίμων τοῦ ἔχοντος ἀνδρός , ἀγαθὸς μὲν ὁ τοῦ φρονίμου καὶ ἀγαθοῦ δαίμων , πονηρὸς δὲ ὁ τοῦ πονηροῦ , ὡσαύτως δὲ ἐλεύθερος μὲν ὁ τοῦ ἐλευθέρου , δοῦλος δὲ ὁ τοῦ δούλου , καὶ βασιλικὸς μὲν ὁ τοῦ βασιλικοῦ καὶ μεγαλόφρονος , ταπεινὸς δὲ ὁ τοῦ ταπεινοῦ καὶ ἀγεννοῦς . 
ἵνα δέ , ἔφη , μὴ καθ’ ἓν ἕκαστον ἐπιὼν πολύ τι πλῆθος ἐπάγωμαι λόγων , ἐρῶ τοὺς κοινοτάτους καὶ φανερωτάτους δαίμονας , ὑφ’ ὧν ἅπαντες , ὡς εἰπεῖν , ἐλαύνονται τύραννοι καὶ ἰδιῶται καὶ πλούσιοι καὶ πένητες καὶ ὅλα ἔθνη καὶ πόλεις . 
ἐνταῦθα δὴ πάντα ἀνεὶς κάλων μάλα ὑψηλῶς καὶ ἀδεῶς τὸν ἑξῆς διεπέραινε λόγον . 
πολλαὶ μέν , ὦ παῖ Φιλίππου , περὶ πάντα κακίαι τε καὶ διαφθοραὶ τῶν ἀθλίων ἀνθρώπων , καὶ τοσαῦται σχεδὸν ὅσας οὐ δυνατὸν διελθεῖν . 
τῷ ὄντι γὰρ κατὰ τὸν ποιητὴν οὐκ ἔστιν οὐδὲν δεινὸν ὧδ’ εἰπεῖν ἔπος οὐδὲ πάθος οὐδὲ συμφορὰν θεήλατον , ἧς οὐκ ἂν ἄραιτ’ ἄχθος ἀνθρώπου φύσις . 
τριῶν δὲ ἐπικρατούντων , ὡς ἔπος εἰπεῖν , βίων , εἰς οὓς μάλιστα ἐμπίπτουσιν οἱ πολλοί , μὰ Δί’ οὐ μετὰ λογισμοῦ σκεψάμενοι καὶ δοκιμάσαντες , ἀλόγῳ δὲ ὁρμῇ καὶ τύχῃ προσενεχθέντες , τοσούτους φατέον εἶναι καὶ δαίμονας , οἷς συνέπονται καὶ λατρεύουσιν ὁ πολὺς καὶ ἀμαθὴς ὅμιλος , ἄλλοι ἄλλῳ , καθάπερ ἡγεμόνι πονηρῷ καὶ μαινομένῳ πονηρὸς καὶ ἀσελγὴς θίασος . 
ἔστι δὲ τούτων ὧν ἔφην βίων ὁ μὲν ἡδυπαθὴς καὶ τρυφερὸς περὶ τὰς τοῦ σώματος ἡδονάς , ὁ δ’ αὖ φιλοχρήματος καὶ φιλόπλουτος , ὁ δὲ τρίτος ἀμφοτέρων ἐπιφανέστερός τε καὶ μᾶλλον τεταραγμένος , ὁ φιλότιμος καὶ φιλόδοξος , ἐκδηλοτέραν καὶ σφοδροτέραν ἐπιδεικνύμενος τὴν ταραχὴν καὶ τὴν μανίαν , ἐξαπατῶν αὑτόν , ὡς καλοῦ δή τινος ἐραστήν . 
φέρε οὖν καθάπερ οἱ κομψοὶ τῶν δημιουργῶν ἐπὶ πάντα ἔμβραχυ φέρουσι τὴν αὑτῶν ἐπίνοιαν καὶ τέχνην , οὐ μόνον τὰς τῶν θεῶν ἀπομιμούμενοι φύσεις ἀνθρωπίνοις εἴδεσιν , ἀλλὰ καὶ τῶν ἄλλων ἕκαστον , ποταμούς τε ἐνίοτε γράφοντες ἀνδράσιν ὁμοίους καὶ κρήνας ἔν τισι γυναικείοις εἴδεσι , νήσους τε καὶ πόλεις καὶ τὰ ἄλλα μικροῦ δεῖν ξύμπαντα , ὁποῖον καὶ Ὅμηρος ἐτόλμησεν ἐπιδεῖξαι Σκάμανδρον φθεγγόμενον ὑπὸ τῇ δίνῃ , κἀκεῖνοι φωνὰς μὲν οὐκ ἔχουσι προσθεῖναι τοῖς εἰδώλοις , εἴδη δὲ οἰκεῖα καὶ σημεῖα ἀπὸ τῆς φύσεως , οἷον τοὺς ποταμοὺς κατακειμένους γυμνοὺς τὸ πλέον , γένειον πολὺ καθεικότας , μυρίκην ἢ κάλαμον ἐστεφανωμένους · οὐκοῦν καὶ ἡμεῖς μὴ χείρους μηδὲ φαυλότεροι περὶ τοὺς λόγους φανῶμεν ἢ ἐκεῖνοι περὶ τὰς αὑτῶν τέχνας , τῷ πλάττειν καὶ ἀφομοιοῦν τοὺς τρόπους τοῦ τριπλοῦ δαίμονος τῶν τριῶν βίων , τὴν ἐναντίαν ἕξιν καὶ ἀντίστροφον ἐπιδεικνύμενοι τῆς τῶν λεγομένων φυσιογνωμόνων ἐμπειρίας καὶ μαντικῆς . 
οἱ μὲν γὰρ ἀπὸ τῆς μορφῆς καὶ τοῦ εἴδους τὸ ἦθος γιγνώσκουσι καὶ ἀπαγγέλλουσιν , ἡμεῖσδὲ ἀπὸ τῶν ἠθῶν καὶ τῶν ἔργων χαρακτῆρα καὶ μορφὴν ἀξίαν ἐκείνων σπάσωμεν , εἰ ἄρα μᾶλλον ἅψασθαι δυνησόμεθα τῶν πολλῶν καὶ φαυλοτέρων · πρὸς τὸ ἀποδεῖξαι τὴν τῶν βίων ἀτοπίαν οὐδὲν ἄσχημον ὂν οὐδὲ νεμεσητὸν καὶ ποιηταῖς παραβαλλομένους καὶ χειροτέχναις καὶ καθαρταῖς ὁρᾶσθαι , σσσς εἰ δέοι , σπεύδειν πανταχόθενεἰκόνας καὶ παραδείγματα πορίζοντας , ἄν πως ἰσχύσωμεν ἀποτρέψαι κακίας καὶ ἀπάτης καὶ πονηρῶν ἐπιθυμιῶν , εἰς ἀρετῆς δὲ φιλίαν προαγαγεῖν καὶ ἔρωτα καὶ ζωῆς ἀμείνονος · ἢ ὡς εἰώθασιν ἔνιοι τῶν περὶ τὰς τελετὰς καὶ τὰ καθάρσια , μῆνιν Ἑκάτης ἱλασκόμενοί τε καὶ ἐξάντη φάσκοντες ποιήσειν , ἔπειτα οἶμαι φάσματαπολλὰ καὶ ποικίλα πρὸ τῶν καθαρμῶν ἐξηγούμενοι καὶ ἐπιδεικνύντες , ἅ φασιν ἐπιπέμπειν χολουμένην τὴν θεόν . 
εἶεν · 
ὁ μὲν δὴ φιλοχρήματος δαίμων χρυσοῦ καὶ ἀργύρου καὶ γῆς καὶ βοσκημάτων καὶ συνοικιῶν καὶ πάσης κτήσεως ἐραστής . 
ἆρα οὐκ ἂν σκυθρωπός τε καὶ συννεφὴς ἰδεῖν ἐν σχήματι ταπεινῷ καὶ ἀγεννεῖ πλάττοιτο ὑπὸ δημιουργοῦ μὴ φαύλου τὴν τέχνην ; 
αὐχμηρὸς καὶ ῥυπῶν , οὔτε παῖδας ἢ γονέας οὔτε πατρίδα φιλῶν , ἢ συγγένειαν ἄλλο τι νομίζων ἢ τὰ χρήματα , τοὺς δὲ θεοὺς πλέον οὐδὲν εἶναι λογιζόμενος , ὅ τι μὴ πολλοὺς αὐτῷ μηδὲ μεγάλους θησαυροὺς παραδεικνύουσιν ἢ θανάτους οἰκείων τινῶν καὶ συγγενῶν , ὅπως ἔχοικληρονομεῖν , τὰς δὲ ἑορτὰς ζημίαν ἄλλως ἡγούμενος καὶ ματαίαν δαπάνην , ἀγέλαστος καὶ ἀμειδίατος , ὑφορώμενος ἅπαντας καὶ βλαβεροὺς ἡγούμενος καὶ ἀπιστῶν πᾶσιν , ἁρπακτικὸν βλέπων , ἀεὶ κινῶν τοὺς δακτύλους , ἤτοι τὴν αὑτοῦ λογιζόμενος οὐσίαν ἢ τῶν ἄλλων τινός , τἄλλα δὲ ἀναίσθητος καὶ ἀμαθής , παιδείας καὶ γραμμάτων καταγελῶν , πλὴν ὅσον περὶ λογισμοὺς καὶ συμβόλαια , τυφλοῦ δικαίως καὶ λεγομένου καὶ γραφομένου τοῦ πλούτου τυφλότερος ἐραστής , περὶ πάντα λυττῶν κτήματα καὶ οὐδὲν ἀπόβλητον ἡγούμενος , οὐχ ὥσπερ τὴν μαγνῆτιν λίθον ἕλκειν φασὶ πρὸς αὑτὴν τὸν σίδηρον , ἀλλὰ καὶ χαλκὸν καὶ μόλυβδον προσαγόμενος , κἂν ψάμμον ἢ λίθον διδῷ τις , πανταχῇ καὶ περὶ πάντα σχεδόν τι τὸ ἔχειν τοῦ μὴ ἔχειν λυσιτελέστερόν τε καὶ ἄμεινον ἡγούμενος , μάλιστα δὲ περὶ τὴν τοῦ ἀργυρίου κτῆσιν ἔκφρων καὶ συντεταμένος , ὅτι δὴ τάχιστα κἀδαπανώτατα πρόεισι , σὺν ἡμέρᾳ καὶ νυκτὶ προβαῖνον καὶ φθάνον οἶμαι τὰς τῆς σελήνης περιόδους , τὸ δὲ τῆς ἀπεχθείας καὶ τὸ τοῦ μίσους καὶ τῶν βλασφημιῶν οὐδαμῇ λογιζόμενος , ἔτι δὲ τῇ μὲν ἄλλῃ κτήσει καλλωπισμόν τινα προσεῖναι καὶ διατριβὴν ἡγούμενος , τὸ δὲ ἀργύριον ὡς ἐν βραχυτάτῳ συνειληφέναι τὴν τοῦ πλούτου δύναμιν . 
τοῦτο οὖν διώκει καὶ ζητεῖ πανταχόθεν , οὐδέν τι μεταστρεφόμενος , οὔτ’ εἰ μετ’ αἰσχύνης οὔτ’ εἰ μετ’ ἀδικίας γίγνοιτο , πλὴν ὅσον τὰς κολάσεις ὑφορώμενος ὁδοιδόκων ἀσφαλέστερος δειλίᾳ κρατηθείς , κυνὸς ἀχρήστου ψυχὴν ἔχων , τὰ μὲν ἁρπάζοντος , ἐὰν ἐλπίσῃ λήσεσθαι , τοῖς δὲ ἐπεμβλέποντος καὶ ἄκοντος ἀπεχομένου διὰ τοὺς ἐφεστηκότας φύλακας . 
ἔστω δὴ βραχὺς ἰδεῖν , δουλοπρεπής , ἄγρυπνος , οὐδέποτε μειδιῶν , ἀεί τῳ λοιδορούμενος καὶ μαχόμενος , πορνοβοσκῷ μάλιστα προσεοικὼς τό τε σχῆμα καὶ τὸν τρόπον ἀναιδεῖ καὶ γλίσχρῳ , βαπτὸν ἀμπεχομένῳ τριβώνιον μιᾶς τινος τῶν ἑταιρῶν ὧν ἴσμεν , τοὺς αὑτοῦ φίλους τε καὶ ἑταίρους , μᾶλλον δὲ δούλους καὶ ὑπηρέτας λωβώμενος καὶ καταισχύνων πάντα τρόπον , ἐάν τε ἐν ἰδιώτου σχήματι λάβῃ τινὰς ἐάν τε ἐν βασιλέως . 
ἢ οὐ πολλοὺς τῶν καλουμένων βασιλέων ἰδεῖν ἔστι καπήλους καὶ τελώνας καὶ πορνοβοσκούς ; 
ἀλλὰ Δρόμωνα μὲν καὶ Σάραμβον , ὅτι ἐν Ἀθήναις καπηλεύουσι καὶ ὑπὸ Ἀθηναίων τοῦτο ἀκούουσι τὸ ὄνομα , δικαίως φαμὲν ἀκούειν , Δαρεῖον δὲ τὸν πρότερον , ὅτι ἐν 
Βαβυλῶνι καὶ Σούσοις ἐκαπήλευε , καὶ Πέρσαι αὐτὸν ἔτι καὶ νῦν καλοῦσι κάπηλον , οὐ δικαίως κεκλῆσθαι ; 
ἴδιόν γε μὴν τούτῳσυμβέβηκε παρὰ τοὺς ἄλλους δαίμονας · ἐνίοτε μὲν γὰρ ἄρχει καὶ κρατεῖ τῆς ψυχῆς , ἐνίοτε δὲ ἐκείνοις συνέπεται διὰ τὸ πάσης ἐπιθυμίας καὶ σπουδῆς ὑπηρέτην τε καὶ διάκονον ἀπροφάσιστον εἶναι τὸν πλοῦτον . 
ἀλλ’ ἐγὼ λέγω νῦν τὸν αὐτὸν ἡγούμενον καὶ προεστηκότα τῆς τοῦ δυστυχοῦς ἀνθρώπου διανοίας , οὔτε ἐφ’ ἡδονήντινα οὔτε εἰς δόξαν ἀναφέροντα τὴν τῶν χρημάτων κτῆσιν , οὐδὲ ὡς ἀναλώσοντα καὶ χρησόμενον ξυνάγοντα , ἀνέξοδον δὲ καὶ ἀχρεῖον φυλάττοντα τὸν πλοῦτον τῷ ὄντι , κατάκλειστον ἔν τισι κρυπτοῖς καὶ ἀφεγγέσι θαλάμοις . 
εἶεν · ὁ δὲ δὴ δεύτερος ἀνήρ τε καὶ δαίμων ἐκείνου τοῦ ἀνδρός , ὁ τὰ τῆς ἡδονῆς ἀναφαίνων ὄργια καὶ τὴν θεὸν ταύτην θαυμάζων καὶ προτιμῶν , ἀτεχνῶς γυναικείαν θεόν , ποικίλος καὶ πολυειδὴς περί τε ὀσμὰς καὶ γεύσεις ἀπλήρωτος , ἔτι δὲ οἶμαι περὶ πάντα μὲν ὁράματα , πάντα δὲ ἀκούσματα τὰ πρὸς ἡδονήν τινα φέροντα , πάσας δὲ ἁφὰς προσηνεῖς τε καὶ μαλακὰς λουτρῶν τεὁσημέραι θερμῶν μᾶλλον δὲ καὶ τῆς ἡμέρας , καὶ χρίσεων οὐ κάματον ἰωμένων , πρὸς δὲ αὖ τούτοις ἐσθήτων τε μαλακῶν ἕλξεις καὶ κατακλίσεις ἠσκημένας καὶ διακονίας ἀκριβεῖς καθ’ ἑκάστην ἐπιθυμίαν τε καὶ χρείαν , περὶ ταῦτα πάντα δεινῶς ἐπτοημένος , μάλιστα μέντοι καὶ ἀκρατέστατα περὶ τὴν τῶν ἀφροδισίων ὀξεῖανκαὶ διάπυρον μανίαν θηλυκῶν τε καὶ ἀρρενικῶν μίξεων καὶ ἔτι πλειόνων ἀρρήτων καὶ ἀνωνύμων αἰσχρουργιῶν , ἐπὶ πάντα ὁμοίως τὰ τοιαῦτα φερόμενος καὶ ἄγων , οὐδὲν ἀπώμοτον οὐδὲ ἄπρακτον ποιούμενος . 
νῦν γὰρ δὴ ἕνα τοῦτον τίθεμεν τὸν ἁπάσας τὰς τοιαύτας παρειληφότα νόσους καὶ ἀκρασίας τῆς ψυχῆς , ἵνα μὴ πολύν τινα ἀθροίσωμεν ἑσμὸν μοιχικῶν τινων δαιμονίων καὶ φιλόψων καὶ φιλοίνων καὶ ἄλλων δὴ μυρίων , ἀλλ’ ἁπλῶς ἕνα δαίμονα τιθῶμεν τὸν ἀκόλαστον καὶ δεδουλωμένον ὑφ’ ἡδονῆς , ἐὰν μὲν ἐπιρρέῃ ποθὲν ἀνελλιπὲς τὸ τῆς χορηγίας , χρημάτων βασιλικῶν ἤ τινος μεγάλης ἰδιωτικῆς ὑπούσης οὐσίας , ἐν πολλῇ καὶ ἀφθόνῳ κυλινδούμενον ἀσελγείᾳ μέχρι γήρως · εἰ δὲ μή , ταχὺ μάλα ἐξαναλώσαντα τὰ παρόντα , πένητα ἀκρατῆ καὶ ἀκόλαστον ἐν σπάνει καὶ ἱμέρῳ δεινῶς τῶν ἐπιθυμιῶν λειπόμενον . 
ἔτι δέ τινας οὗτος τῶν ὑπ’ αὐτοῦ κρατουμένων εἰς γυναικεῖον μετέβαλε βίον τε καὶ σχῆμα , ὥσπερ οἱ μῦθοί φασι τοὺς μεταβαλόντας ἐξ ἀνθρώπων εἰς ὄρνιθας ἢ θηρία , ἐὰν τύχωσι τοιαύτης ἡττηθέντες ἡδονῆς · πάλιν δὲ κἀνταῦθα διττὴ χορηγία πέφηνεν . 
ὁ μὲν γὰρ ἀσθενής τε καὶ ἄτολμος ἐκ τούτου τοῦ γένους δαίμων ἐπί τε τὰς γυναικείας νόσους καὶ ἄλλας αἰσχύνας , ὁπόσαις πρόσεστι ζημία καὶ ὀνείδη , προσάγει ῥᾳδίως · ὅπου δὲ ἡδονῶν τινων τιμωρίαι πρόσεισι , θανάτοις ἢ δεσμοῖς κολάζουσαι τοὺς ἐξαμαρτάνοντας ἢ χρημάτων πολλῶν ἐκτίσεσιν , οὐ πάνυ τι πρὸς ταῦτα ἐφίησιν . 
ὁ δὲ ἀτενέστερός τε καὶ θρασύτερος πάντα ἁπλῶς ὑπερβαίνειν ἀναγκάζει τά τε ἀνθρώπινα καὶ τὰ θεῖα . 
καὶ ὁ μὲν ἀσθενής τε καὶ ἄτολμος ἔνθα προσθέμενος τὴν τοιαύτην αἰσχύνην ὁμολογεῖ οὐδενὸς ἀνδρείου πράγματος ἁπτόμενος , ἀλλὰ παραχωρῶν τῶν κοινῶν καὶ πολιτικῶν τοῖς ἄμεινον βεβιωκόσιν · ὁ δὲ ἰταμὸς καὶ ἄτρεστος , πολλὰς ὕβρεις τε καὶ αἰσχύνας ὑπομείνας , ὀστράκου , φασί , μεταπεσόντος , στρατηγὸς ἢ δημαγωγὸς πέφηνεν ὀξὺ καὶ διάτορον βοῶν , ὥσπερ οἱ τῶν δραμάτων ὑποκριταί ἀπορρίψας μεταξὺ τὴν γυναικείαν στολήν , ἔπειτα στρατιώτου τινὸς ἢ ῥήτορος στολὴν ἁρπάσας περιέρχεται συκοφάντης καὶ φοβερός , ἀντίον πᾶσι βλέπων . 
ἆρ’ οὖν ἀρρενωπόν τι καὶ σεμνὸν εἶδος τῷ τοιούτῳ δαίμονι πρέπει ἢ μᾶλλον ὑγρόν τε καὶ μαλθακόν ; οὐκοῦν τὸ οἰκεῖον αὐτῷ σχῆμαπροσθήσομεν , οὐχ ὃ πλαττόμενος ἐνδύεται πολλάκις ἀνδρεῖον καὶ φοβερόν · προΐτω γε μὴν νὴ Δία τρυφῶν τε καὶ μύρου καὶ οἴνου ἀποπνέων ἐν κροκωτῷ μετὰ πολλοῦ καὶ ἀτάκτου γέλωτος , μεθύοντι προσεοικώς κωμάζοντι μεθ’ ἡμέραν ἀσελγῆ κῶμον , στεφάνους τινὰς ἐστεφανωμένος ἑώλους τήν τε κεφαλὴν καὶ περὶ τῷ τραχήλῳ , καὶπλάγιος φερόμενος , ὀρχούμενός τε καὶ ᾅδων θῆλυ καὶ ἄμουσον μέλος . 
ἀγέσθω δὲ ὑπὸ γυναικῶν ἀναισχύντων καὶ ἀκολάστων , ἐπιθυμιῶν τινων λεγομένων ἄλλων ἐπ’ ἄλλα ἑλκουσῶν , μηδεμίαν αὐτῶν ἀπωθούμενος μηδὲ ἀντιλέγων , ἀλλὰ ἑτοίμως δὴ καὶ προθύμως συνεπόμενος . 
αἱ δὲ μετὰ πολλοῦ πατάγου κυμβάλων τε καὶαὐλῶν φέρουσαι μαινόμενον αὐτὸν σπουδῇ προΐτωσαν . 
ὁ δ’ ἐκ μέσων ἀναβοάτω τῶν γυναικῶν ὀξύτερον καὶ ἀκρατέστερον , λευκὸς ἰδεῖν καὶ τρυφερός , αἰθρίας καὶ πόνων ἄπειρος , ἀποκλίνων τὸν τράχηλον , ὑγροῖς τοῖς ὄμμασι μάχλον ὑποβλέπων , ἀεί ποτε τὸ σῶμα καταθεώμενος , τῇ ψυχῇ δὲ οὐδὲν προσέχων οὐδὲ τοῖς ὑπ’αὐτῆς προσταττομένοις . 
τοῦτον ἀγαλματοποιὸς ἢ γραφεὺς ἀναγκαζόμενος εἰκάζειν οὐκ ἂν ὁμοιότερον ἄλλῳ ἐργάσαιτο ἢ τῷ Σύρων βασιλεῖ μετ’ εὐνούχων καὶ παλλακῶν ἔνδον διαβιοῦντι , στρατοπέδου δὲ καὶ πολέμου καὶ ἀγορᾶς ἀθεάτῳ τὸ παράπαν . 
προηγείσθω δὲ καὶ τούτου ἀπάτη , πάνυ ὡραία καὶ πιθανή , κεκοσμημένη κόσμοισπορνικοῖς , μειδιῶσα καὶ ὑπισχνουμένη πλῆθος ἀγαθῶν , ὡς ἐπ’ αὐτὴν ἄγουσα τὴν εὐδαιμονίαν , ἕως ἂν εἰς τὸ βάραθρον καταβάλῃ λαθοῦσα , εἰς πολύν τε καὶ ῥυπαρὸν βόρβορον , ἔπειτα ἐάσῃ κυλινδεῖσθαι μετὰ τῶν στεφάνων καὶ τοῦ κροκωτοῦ . 
τοιούτῳ δεσπότῃ λατρεύουσαι καὶ τοιαῦτα πάσχουσαι πλανῶνται κατὰ τὸν βίον ὅσαι ψυχαὶ πρὸς μὲν πόνους δειλαὶ καὶ ἀδύνατοι , δεδουλωμέναι δὲ ἡδοναῖς , φιλήδονοι καὶ φιλοσώματοι , βίον αἰσχρὸν καὶ ἐπονείδιστον οὐχ ἑλόμεναι ζῶσιν , ἀλλὰ ἐνεχθεῖσαι πρὸς αὐτόν . 
οὐκοῦν μετὰ τοῦτον ὁ λόγος ὥσπερ ἐν ἀγῶνι σφύττει τρίτον εἰσάγειν , ὡς ἐκεῖ χορόν , τὸν φιλότιμον , οὐ πάνυ προθύμως τὰ νῦν ἀγωνιούμενον , καίτοι φιλόνικον ὄντα τῇ φύσει περὶ πάντα καὶ πρωτεύειν ἀξιοῦντα · πλὴν οὐ περὶ δόξης ἢ τιμῆς ἡ κρίσις αὐτῷ τὰ νῦν ἐνέστηκεν , ὑπὲρ δὲ πολλῆς καὶ δικαίας ἀδοξίας . 
φέρε δὴ ποῖόν τι πλάττωμεν τό τε σχῆμα καὶ εἶδος τοῦ φιλοτίμου δαίμονος ; 
ἢ δῆλον ὅτι πτερωτόν τε καὶ ὑπηνέμιον κατὰ τὸ ἦθος αὐτοῦ καὶ τὴν ἐπιθυμίαν ἅμα τοῖς πνεύμασι φερόμενον , ὁποίους τοὺς 
Βορεάδας ἐνεθυμήθησάν τε καὶ ἔγραψαν οἱ γραφεῖς , ἐλαφρούς τε καὶ μεταρσίους , ταῖς τοῦ πατρὸς αὔραις συνθέοντας . 
ἀλλ’ ἐκεῖνοι μέν , ὁπότε βουληθεῖεν , ἐπεδείκνυντο τὴν αὑτῶν δύναμιν , τέως δὲ μετὰ τῶν ἄλλων ἡρώων ἐν τῇ Ἀργοῖ συνέπλεον ναυτιλλόμενοι καὶ τἄλλα πράττοντες οὐδενὸς ἧττον . 
ὁ δὲ τῶν φιλοδόξων ἀνδρῶν προστάτης ἀεὶ μετέωρος , οὐδέποτε γῆς ἐφαπτόμενος οὐδὲ ταπεινοῦ τινος , ἀλλὰ ὑψηλὸς καὶ μετάρσιος , ὅταν μὲν αἰθρίας τύχῃ καὶ γαλήνης ἢ ζεφύρου τινὸς ἐπιεικῶς πνέοντος , ἀεὶ μᾶλλον ἀγαλλόμενός τε καὶ ἀνιὼν εἰς αὐτὸν τὸν αἰθέρα , πολλάκις δ’ ἐν σκοτεινῷ νέφει κρυπτόμενος , ἀδοξίας τινὸς συντρεχούσης καὶ ψόγου παρὰ τῶν πολλῶν ἀνθρώπων , οὕς ἐκεῖνος θεραπεύει καὶ τιμᾷ καὶ τῆς εὐδαιμονίας τῆς αὑτοῦ κυρίους ἀπέδειξεν . 
οὐδέν γε μὴν προσέοικεν ἀσφαλείας ἕνεκεν οὔτε ἀετοῖς οὔτε γεράνοις οὔτε ἄλλῳ τινὶ πτηνῷ γένει τὴν φύσιν , ἀλλὰ μᾶλλον ἄν τις αὐτὸν προσεικάσειε τῇ Ἰκαρίου βιαίῳ καὶ παρὰ φύσιν φορᾷ , οὐ δυνατὸν τέχνημα ἐπιχειρήσαντος 
Δαιδάλου τεχνήσασθαι . 
τοιγαροῦν ὑπὸ νεότητος καὶ ἀλαζονείας ἐπιθυμῶν ὑψηλότερος τῶν ἄστρων φέρεσθαι χρόνον μέν τινα ἐσῴζετο βραχύν , χαλωμένων δὲ τῶν δεσμῶν καὶ τοῦ κηροῦ ῥέοντος , ἐπωνυμίαν ἀπὸ τοῦδε τῷ πελάγει παρέσχεν , οὗπερ ἠφανίσθη πεσών · κἀκεῖνος ἀσθενέσι καὶ κούφοις τῷ ὄντι πιστεύσας πτεροῖς , λέγω δὲ τιμαῖς τε καὶ ἐπαίνοις ὑπὸ τῶν ἀνθρώπων τῶν πολλῶν ὡς ἔτυχε γιγνομένοις , ἐπισφαλῶς καὶ ἀσταθμήτως φέρεται καὶφέρει τὸν ἄνδρα τὸν αὑτοῦ ζηλωτήν τε καὶ ὑπηρέτην , νῦν μὲν ὑψηλὸν καὶ μακάριον πολλοῖς φαινόμενον , πάλιν δὲ αὖ ταπεινόν τε καὶ ἄθλιον τοῖς τε ἄλλοις καὶ πρώτῳ καὶ μάλιστα αὑτῷ δοκοῦντα . 
εἰ δέ τῳ οὐ φίλον πτηνὸν αὐτὸν διανοεῖσθαι καὶ ποιεῖν , ὁ δὲ ἀφομοιούτω αὐτὸν τῇ τοῦ Ἰξίονος χαλεπῇ καὶ βιαίῳ φορᾷ τε καὶἀνάγκῃ , τροχοῦ τινος ῥύμῃ κύκλῳ κινουμένου τε καὶ φερομένου . 
οὐ γὰρ ἀπεοικὸς οὐδὲ μακρὰν δὴ τῶν σοφῶν τε καὶ κομψῶν εἰκασμάτων εἴη ἂν ὁ τροχὸς δόξῃ παραβαλλόμενος , τῇ τε κινήσει καὶ μεταβολῇ πάνυ ῥᾳδίως περιθέων , ἐν δὲ τῇ περιφορᾷ παντοῖα σχήματα τὴν ψυχὴν ἀναγκάζων λαμβάνειν μᾶλλον ἢ ὁ τῶν κεραμέωντὰ ἐπ’ αὐτῷ πλαττόμενα . 
ἄνδρα δὴ τοιοῦτον εἱλούμενον ἀεὶ καὶ περιφερόμενον , κόλακα δήμων τε καὶ ὄχλων ἐν ἐκκλησίαις ἢ ἐπιδείξεσιν ἢ βασιλέων ἢ τυράννων λεγομέναις δὴ φιλίαις καὶ θεραπείαις , τίς οὐκ ἂν ἐλεήσειε τῆς φύσεως καὶ τοῦ βίου ; 
λέγω δὲ οὐχ ὃς ἂν ἀπὸ τοῦ βελτίστου προεστηκὼς πολύ τι πλῆθος ἀνθρώπων πειθοῖκαὶ λόγῳ μετ’ εὐνοίας καὶ δικαιοσύνης πειρᾶται ῥυθμίζειν τε καὶ ἄγειν ἐπὶ τὰ βελτίω . 
ἐχέτω δὴ καὶ οὗτος ἡμῖν ὁ δαίμων τέλος , ἵνα μὴ νῦν στολάς τε καὶ μορφὰς προστιθέντες αὐτῷ καὶ τἄλλα τὰ προσήκοντα πολὺν καὶ ἄπειρον εἰσφερώμεθα λόγων ὄχλον . 
εἴη δ’ ἂν αὐτοῦ τὸ ἦθος , ὡς ἐν βραχεῖ περιλαβεῖν , φιλόνικον , ἀνόητον , χαῦνον , ἀλαζονείᾳ καὶ ζηλοτυπίᾳ καὶ πᾶσι τοῖς τοιούτοις ἔγγιστα χαλεποῖς καὶ ἀγρίοις πάθεσιν . 
ἅπαντα γὰρ ταῦτα φιλοτίμῳ τρόπῳ ψυχῆς ἀκοινώνητα καὶ ἄγρια καὶ χαλεπὰ ἀνάγκη πᾶσα συνέπεσθαι , ἔτι δὲ αὐτὸν πολὺ μεταλλάττειν καὶ ἀνώμαλον ἔχειν τὴν διάνοιαν , ἅτε ἀνωμάλῳ δουλεύοντα καὶ προσέχοντα πράγματι , πυκνότερον καὶ συνεχέστερον ἢ τοὺς κυνηγέτας φασὶ χαίροντα καὶ λυπούμενον · ἐκείνοις γὰρ δὴ μάλιστα τοῦτο πλεῖστον καὶ συνεχέστατον συμβαίνειν λέγουσι , φαινομένης τε καὶ ἀπολλυμένης τῆς ἄγρας · ὅταν μὲν γὰρ εὐδοκιμήσεις τε καὶ ἔπαινοι συμβαίνωσιν αὐτοῖς , ἡ ψυχὴ τοῦ τοιούτου ἀνδρὸς αὔξει καί βλαστάνει καὶ θαυμαστὸν ἴσχει μέγεθος , καθάπερ Ἀθήνησί φασι τὸν ἱερὸν τῆς ἐλαίας θαλλὸν ἐν ἡμέρᾳ μιᾷ βλαστῆσαι καὶ τέλειον γενέσθαι · ταχὺ δὲ αὖ πάλιν συστέλλεται καὶ ταπεινοῦται καὶ φθίνει , ψόγου τινὸς προσπεσόντος ἢ δυσφημίας . 
ἀπάτη δὲ καὶ τούτῳ παρέπεται τῷ δαίμονι ἁπασῶν πιθανωτάτη . 
οὐ γὰρ ὡς ἡ τοῦ φιλαργύρου καὶ φιληδόνου λαμπρὸν μὲν οὐδὲν λόγῳ ἐδύναντο ὑποσχέσθαι , οὐδ’ ὡς ἐπὶ σεμνὰ καὶ λαμπρὰ προήγαγον τοὺς ἀπατωμένους ὑπ’ αὐτῶν , ἀλλὰ μόνον τὸ τῶν ἀγαθῶν αὐτοῖς ὄνομα ἐπεφήμιζον καὶ προσετίθεσαν , οὕτως ἡ τοῦδε ἀπάτη , ἀλλ’ ἐπᾴδουσα καὶ γοητεύουσά φησι φιλόκαλον αὐτὸν εἶναι καὶ ὡς ἐπ’ ἀρετήν τινα ἢ εὔκλειαν ἄγει τὴν δόξαν . 
πάλιν οὖν ἐνθάδε κινδυνεύσω τὸ δεύτερον εἰς τὸν αὐτὸν πεσεῖν μῦθον τὸν Ἰξίονος . 
καὶ γὰρ ἐκεῖνόν φασιν ἐπιθυμήσαντα τῶν Ἥρας μακαρίων γάμων νεφέλῃ τινὶ συγγενόμενον σκοτεινῇ καὶ ἀχλυώδει ἄχρηστα καὶ ἀλλόκοτα γεννῆσαι τέκνα , τὸ τῶν 
Κενταύρων γένος ποικίλον καὶ συμπεφορημένον . 
ὁ γὰρ εὐκλείας ἔρωτος διαμαρτών , ἔπειτα δόξης ἐπιθυμίᾳ συνών , τῷ ὄντι νεφέλῃ λέληθεν ἀντὶ τῆς θείας καὶ σεμνῆς ὁμιλίας συνών . 
ἐκ δὲ τῶν τοιούτων συνουσιῶν ἢ γάμων ὠφέλιμον μὲν ἢ χρήσιμον οὐδὲν ἂν γένοιτο , θαυμαστὰ δὲ καὶ ἄλογα , προσεοικότα τοῖς Κενταύροις , δημαγωγῶν τινων πολιτεύματα καὶ ξυγγράμματα σοφιστῶν . 
ξεναγοὶ γὰρ καὶ σοφισταὶ καὶ δημαγωγοί · λέγω δὲ διακρίνων στρατηγούς τε καὶ παιδευτὰς καὶ πολιτικοὺς ἄνδρας ἀπὸ τῶν νῦν εἰρημένων · 
οὗτοι πάντες ἐκείνῳ τῷ δαίμονι προσνέμεσθαι ἄξιοι καὶ τῆς ἐκείνου μερίδος τε καὶ ἑταιρείας ἀριθμεῖσθαι . 
καὶ δὴ νῦν μὲν ἐπεξῆλθον τοὺς ὑφ’ ἑνὸς ἑκάστου τῶν εἰρημένωνδαιμόνων ἐλαυνομένους · πολλάκις δὲ καὶ δύο τὸν αὐτὸν ἢ πάντες εἰλήχασι , τἀναντία ἀλλήλοις προστάττοντες καὶ ἀπειλοῦντες , εἰ μὴ πείθοιτο , μεγάλαις τισὶ περιβαλεῖν ζημίαις , ὁ μὲν φιλήδονος ἀναλίσκειν εἰς τὰς ἡδονὰς κελεύων , καὶ μήτε χρυσοῦ μήτε ἀργύρου μήτε ἄλλου κτήματος φείδεσθαι μηδενός , ὁ δ’ αὖ φιλοχρήματοσκαὶ μικρολόγος οὐκ ἐῶν , ἀλλὰ κατέχων τε καὶ ἀπειλῶν , εἰ πείσεται ἐκείνῳ , λιμῷ τε καὶ δίψῃ καὶ ἁπάσῃ πενίᾳ τε καὶ ἀπορίᾳ διολλύειν αὐτόν . 
πάλιν δὲ ὁ μὲν φιλόδοξος συμβουλεύει καὶ παρακαλεῖ προΐεσθαι τὰ ὄντα τιμῆς ἕνεκεν · ὁ δὲ καὶ πρὸς τοῦτον ἀπομάχεται καὶ ἀντιβαίνει . 
καὶ μὴν ὅ γε τῆς ἡδονῆς φίλοσκαὶ ὁ τῆς δόξης οὔποτε δύνανται συνᾷσαι οὐδὲ τὸ αὐτὸ εἰπεῖν . 
ὁ μὲν γὰρ καταφρονεῖ τῆς δόξης καὶ λῆρον ἡγεῖται καὶ τὸ τοῦ 
Σαρδαναπάλλου προφέρεται πολλάκις ἐλεγεῖον , τόσσ’ ἔχω ὅσσ’ ἔφαγον καὶ ἐφύβρισα καὶ μετ’ ἔρωτος τέρπν’ ἔπαθον · τὰ δὲ λοιπὰ καὶ ὄλβια πάντα λέλειπται , καὶ μάλιστα τὸν θάνατον ἀεὶ πρὸ ὀφθαλμῶν δείκνυσιν , ὡς οὐδενὸς ἔτι τῶν ἡδέων δυνησομένῳ μετασχεῖν · ὁ δὲ φιλόδοξος ἀπάγει τε καὶ ἀφέλκει τῶν ἡδονῶν , τά τε ὀνείδη καὶ τὰς λοιδορίας ἐπανατεινόμενος . 
οὐκ ἔχων οὖν ὃ ποιήσῃ καὶ ὅποι τράπηται καὶ καταδύσηται , ἀποδιδράσκει πολλάκις εἰς τὸ σκότος , καὶ πειρᾶται λανθάνων τῷ ἑτέρῳ χαρίζεσθαι καὶ ὑπηρετεῖν · ὁ δὲ ἀποκαλύπτει καὶ εἰς τὸ μέσον αὐτὸν ἕλκει . 
οὕτω δὴ ψυχὴν διαφορουμένην τε καὶ διασπωμένην , ἀεί ποτε ἐν μάχῃ καὶ στάσει διηνεκεῖ πρὸς αὑτὴν οὖσαν , ἀνάγκη πρὸς πᾶσαν ἀφικνεῖσθαι δυστυχίαν . 
ὥσπερ γὰρ τὰ νοσήματα ἀλλήλοις ἐπιπλεκόμενα , τἀναντία δοκοῦντα πολλάκις , χαλεπὴν καὶ ἄπορον ποιεῖ τὴν ἴασιν , τὸν αὐτὸν οἶμαι τρόπον ἀνάγκη γίγνεσθαι καὶ τῶν τῆς ψυχῆς συμμιγνυμένων τε καὶ συμπλεκομένων εἰς τὸ αὐτὸ παθῶν . 
ἀλλὰ δὴ μεταλαβόντες καθαράν τε καὶ κρείττω τῆς πρότερον ἁρμονίας τὸν ἀγαθὸν καὶ σώφρονα ὑμνῶμεν δαίμονα καὶ θεὸν , οἷς ποτε ἐκείνου τυχεῖν ἐπέκλωσαν ἀγαθαὶ Μοῖραι παιδείας ὑγιοῦς καὶ λόγου μεταλαβοῦσι καὶ δὴ πεπρωμένον αὐτοῖς ἐκ θεῶν ἐγένετο . 
ΛΙΒΥΚΟΣ ΜΥΘΟΣ . 
Μῦθον Λιβυκὸν ἐκπονεῖν καὶ περὶ τὰ τοιαῦτα κατατρίβειν τὴν περὶ λόγους φιλοπονίαν οὐκ εὐτυχὲς μέν , οὐ γὰρ οὖν τῶν πρὸς ζῆλον τοῖς ἐπιεικεστάτοις ἀνθρώπων ἀπονευόντων , ἀλλ’ ὅμως οὐκ ἀφεκτέον ὀλιγωρίᾳ τῆς περὶ τὰ τοιαῦτα ἀδολεσχίας. τάχα γὰρ ἄν ποτε καὶ ἡμῖν χρείαν οὐ φαύλην παράσχοι ἑλκόμενά πῃ πρὸς τὸ δέον καὶ παραβαλλόμενα τοῖς οὖσι καὶ ἀληθέσιν . 
ἡ δὲ τοιαύτη δύναμις καὶ ἐπιχείρησις ὁμοία μοι δοκεῖ τῇ τῶν γεωργῶν ἐμπειρίᾳ περὶ τὰ φυτά , ἐάνπερ ἱκανῶς γίγνηται · ἐκεῖνοι γὰρ ἐνίοτε τοῖς ἀκάρποις καὶ ἀγρίοις ἐνθέντες καὶ ἐμφυτεύσαντες τὰ ἥμερα καὶ καρποφόρα χρήσιμον ἀντ’ ἀχρήστου καὶ ὠφέλιμον ἀντὶ ἀνωφελοῦς ἀπέδειξαν τὸ φυτόν . 
οὕτω δὴ καὶ τοῖς ἀνωφελέσι μυθεύμασι λόγος ἐμβληθεὶς χρήσιμος καὶ συμφέρων οὐδὲ ἐκεῖνα εἴασεν εἶναι μάτην λεγόμενα . 
τυχὸν δὲ καὶ οἱ πρῶτοι συντιθέντες αὐτὰ πρός τι τοιοῦτον συνέθεσαν , αἰνιττόμενοι καὶ μεταφέροντες τοῖς δυναμένοις ὀρθῶς ὑπολαμβάνειν . 
τόδε μὲν δὴ προοίμιον , ὡς ἔφη τις , τοῦ νόμου . 
τὸ λοιπὸν δ’ ἂν εἴη αὐτὸν τὸν νόμον ἢ τὸν μῦθον λέγειν τε καὶ ᾅδειν , ὁποίῳ μάλιστα ἀφομοιοῦμεν εἰκάσματι τὰς ἐπιθυμίας . 
λέγεται γὰρ πάλαι ποτὲ θηρίων εἶναί τι γένος χαλεπὸν καὶ ἄγριον , πλεῖστον καὶ μάλιστα γιγνόμενον ἐν τοῖς ἀοικήτοις τῆσΛιβύης . 
ἥδε γὰρ ἡ χώρα καὶ νῦν ἔτι δοκεῖ παντοδαπὰς φέρειν ζῴων φύσεις , ἑρπετῶν τε καὶ ἄλλων θηρίων . 
ἐν οἷς εἶναι καὶ τοῦτο τὸ γένος , ὑπὲρ οὗ νῦν ὁ λόγος , σύνθετον τὴν τοῦ σώματος ἰδέαν σχεδὸν ἐκ τῶν πλεῖστον διαφερόντων , παντελῶς ἄτοπον . 
πλανᾶσθαι δὲ αὐτὸ μέχρι τῆσδε τῆς θαλάττης ἐπὶ τὴν Σύρτιντροφῆς ἕνεκα . 
θηρᾶν μὲν γὰρ καὶ τἄλλα θηρία , τούς τε λέοντας καὶ παρδάλεις ὡς ἐκεῖνα τάς τε ἐλάφους καὶ τοὺς ἀγρίους ὄνους καὶ τὰ πρόβατα , μάλιστα δὲ ἥδεσθαι τῇ τῶν ἀνθρώπων ἄγρᾳ . 
ὧν δὴ καὶ ἕνεκεν ἐγγὺς ἀφικνεῖσθαι τῶν οἰκουμένων μέχρι τῆς 
Σύρτεως . 
ἔστι δὲ ἡ Σύρτις κόλπος θαλάττης εἰσέχων ἐπὶ πολὺτῆς χώρας καὶ τριῶν ἡμερῶν , φασί , πλοῦς ἀκωλύτως πλέουσι . 
τοῖς δὲ κατενεχθεῖσιν οὐκ εἶναι τὸν ἔκπλουν δυνατόν · βραχέα γὰρ καὶ διθάλαττα καὶ ταινίαι μακραὶ μέχρι πολλοῦ διήκουσαι παντάπασιν ἄπορον καὶ δύσκολον παρέχουσι τὸ πέλαγος . 
οὐ γάρ ἐστι κατ’ ἐκεῖνα τὸ τῆς θαλάττης ἀγγεῖον καθαρόν , κοῖλος δὲ καὶ ψαμμώδησὁ τόπος ὢν ἐκδέχεται τὸ πέλαγος , οὐδὲν ἔχων στερεόν . 
ὅθεν οἶμαι θῖνές τε μεγάλαι καὶ χώματα ἐν αὐτῷ γίγνονται τῆς ψάμμου , καθάπερ ἐν τῇ χώρᾳ συμβαίνει τὸ τοιοῦτον ἀπὸ πνευμάτων , ἐκεῖ μᾶλλον ὑπὸ τοῦ κλύδωνος . 
ἔστι δὲ καὶ τὰ κύκλῳ τοιαῦτα σχεδόν , ἐρημία καὶ θῖνες . 
ἀλλὰ γὰρ δὴ τούς τε ναυαγοὺσἀπὸ τῆς θαλάττης ἐπανιόντας καὶ εἴ τινας τῶν Λιβύων κατ’ ἀνάγκην διεξιόντας ἢ πλανωμένους ἐπιφαινόμενα ἥρπαζε τὰ θηρία . 
ἡ δὲ φύσις αὐτῶν τοῦ σώματος καὶ ἡ ἰδέα τοιάδε · τὸ μὲν πρόσωπον γυναικεῖον εὐειδοῦς γυναικός , μαστοὶ δὲ καὶ στήθη πολύ τι κάλλιστα καὶ τράχηλος , ὁποῖα οὔτε παρθένου θνητῆς γένοιτ’ ἂν οὔτε νύμφης ἀκμαζούσης οὔτε πλάττων ἢ γράφων οὐδεὶς δυνήσεται ἀπεικάσαι · τὸ δὲ χρῶμα λαμπρότατον , καὶ ἀπὸ τῶν ὀμμάτων φιλοφροσύνη καὶ ἵμερος ταῖς ψυχαῖς ἐνέπιπτεν , ὁπότε προσίδοι τις · τὸ δὲ λοιπὸν σῶμα σκληρόν τε καὶ ἄρρηκτον φολίσι , καὶ τὸ κάτω πᾶν ὄφις · ὑστάτη δὲ κεφαλὴ τοῦ ὄφεως μάλα ἀναιδής . 
τὰ δὲ θηρία ταῦτα πτερωτὰ μὲν οὐ λέγεται γενέσθαι , καθάπερ αἱ σφίγγες , οὐδὲ διαλέγεσθαι , ὡς ἐκεῖναι , οὐδὲ ἄλλην ἱέναι φωνήν , ἀλλὰ συρίττειν μόνον , ὥσπερ οἱ δράκοντες , ὀξύτατα · τῶν δὲ πεζῶν ἁπάντων τάχιστα , ὡς μηδένα ἄν ποτε ἐκφυγεῖν αὐτά · καὶ τῶν μὲν ἄλλων ἀλκῇ κρατεῖν , ἀνθρώπων δὲ ἀπάτῃ , παραφαίνοντα τὰ στήθη καὶ τοὺς μαστούς , καὶ ἅμα προσβλέποντα καταγοητεύειν τε καὶ ἔρωτα ἐμβάλλειν δεινὸν τῆς ὁμιλίας · καὶ τοὺς μὲν προσιέναι καθάπερ γυναιξί , τὰ δὲ μένειν ἀτρεμοῦντα καὶ κάτω πολλάκις βλέποντα , μιμούμενα γυναῖκα κοσμίαν , γενόμενον δ’ ἐγγὺς συναρπάζειν · 
ἔχειν γὰρ δὴ καὶ χεῖρας θηριώδεις , ἃς ὑποκρύπτειν τέως . 
ὁ μὲν οὖν ὄφις εὐθὺς δακὼν ἀπέκτεινεν ἀπὸ τοῦ ἰοῦ · τὸν δὲ νεκρὸν κατεσθίουσιν ἅμα τε ὁ ὄφις καὶ τὸ ἄλλο θηρίον . 
ὅδε μὲν δὴ ὁ μῦθος , οὐ παιδίῳ πλασθείς , ὡς ἂν ἧττον ᾖ θρασὺ καὶ ἀκόλαστον , ἀλλὰ τοῖς μείζω καὶ τελειοτέραν ἀφροσύνην ἔχουσιν , ὑφ’ ἡμῶν δεῦρο μετενεχθεὶς τάχ’ ἂν ἱκανῶς ἐπιδεῖξαι δύναιτο ὁποῖόν ἐστι τὸ τῶν ἐπιθυμιῶν γένος , ὅτι ἄλογοι οὖσαι καὶ θηριώδεις , ἔπειτα ἡδονήν τινα παραδεικνύουσαι , προσαγόμεναι τοὺς ἀνοήτους ἀπάτῃ καὶ γοητείᾳ , διαφθείρουσιν οἴκτιστα καὶ ἐλεεινότατα . 
ἃ χρὴ δεδιέναι πρὸ ὀφθαλμῶν ἔχοντας , ὥσπερ ἐκεῖνα τοὺς παῖδας ὁπόταν παρὰ καιρὸν τροφῆς ἢ παιδιᾶς ἢ ἄλλου τινὸς ὀρέγωνται , καὶ ἡμᾶς , ὁπόταν ἢ τρυφῆς ἢ χρημάτων ἢ ἀφροδισίων ἢ δόξης ἢ ἄλλης τινὸς ἡδονῆς ἐρῶμεν , μήποτε προσιόντες ταῖς πανούργοις ταύταις συναρπασθῶμεν ὑπ’ αὐτῶν ἐπ’ ὀλέθρῳ καὶ διαφθορᾷ πασῶν αἰσχίστῃ . 
καὶ γάρ τοι καὶ τὸ λοιπὸν τοῦ μύθου ταύτῃ τρέπειν οὐ χαλεπὸν ἀνδρὶ ἀδολέσχῃ καὶ πλείω σχεδὸν ἢ ἔδει σχολὴν ἄγοντι . 
προστιθέασι γὰρ ὡς δὴ βασιλεύς τις τῶν Λιβύων ἐπεχείρησεν ἀνελεῖν τόδε τὸ φῦλον τῶν θηρίων , ἀγανακτῶν τῇ διαφθορᾷ τοῦ λαοῦ . 
τυγχάνειν δὲ αὐτῶν πολλὰς αὐτοῦ κατῳκισμένας , ὑπὲρ τὴνΣύρτιν δρυμὸν καταλαβούσας πυκνόν τε καὶ ἄγριον . 
συναγαγόντα δὴ πλῆθος στρατοῦ πολύ εἶναι γὰρ οὐκ ἀφανεῖς τοῖς τε σύρμασι τῶν ὄφεων καὶ ὀσμῆς αὐτόθεν δεινῆς φερομένης · οὕτω περισχόντα πανταχόθεν πῦρ ἐμβαλεῖν , καὶ τὰς μὲν ἀποληφθείσας ἀπολέσθαι μετὰ τῶν σκύμνων , τοὺς δὲ Λίβυας φεύγειν κατὰ τάχος ἀπὸ τοῦχωρίου , μήτε νύκτα μήτε ἡμέραν ἀναπαυομένους , μέχρι νομίζοντες πολὺ προειληφέναι κατέζευξαν παρὰ ποταμόν τινα . 
τῶν δὲ θηρίων ὁπόσα ἀπῆν κατὰ θήραν , ἐπειδὴ τάχιστα ᾔσθοντο ἀπολωλότας τοὺς φωλεούς , καταδιώξαντα τὴν στρατιὰν πρὸς τὸν ποταμὸν τοὺς μὲν ἐν ὕπνῳ καταλαβόντα , τοὺς δὲ ἄλλους ἀπειρηκότας ὑπὸ τοῦκόπου , διαφθεῖραι πανσυδί . 
τότε μὲν οὖν ἀτελὲς αὐτῷ γενέσθαι τὸ ἔργον τῆς διαφθορᾶς τοῦ γένους . 
ὕστερον δὲ Ἡρακλέα τὴν σύμπασαν γῆν καθαίροντα ἀπό τε τῶν θηρίων καὶ τῶν τυράννων κἀκεῖσε ἀφικέσθαι , καὶ τόν τε τόπον ἐμπρῆσαι καὶ τὰ φεύγοντα ἐκ τοῦ πυρὸς τὰ μὲν τῷ ῥοπάλῳ παίοντα κατακαίνειν , ὁπόσαὁμόσε ᾔει , τὰ δὲ ἀποδιδράσκοντα τοῖς βέλεσι . 
τυχὸν οὖν ὁ μῦθος αἰνίττεται λέγων τοὺς πολλοὺς μὲν εἴ πού τις ἐπεχείρησε καθῆραι τὴν αὑτοῦ ψυχὴν ὥσπερ ἄβατον καὶ μεστόν τινα θηρίων χαλεπῶν τόπον , ἐξελὼν δὴ καὶ ἀπολέσας τι τῶν ἐπιθυμιῶν εἶδος , ἐλπίσαντας ἀπηλλάχθαι καὶ διαπεφευγέναι , οὐκ ἰσχυρῶς αὐτὸ δράσαντας , ὀλίγον ὕστερον ὑπὸ τῶν λειπομένων ἐπιθυμιῶν ἀπολέσθαι καὶ διαφθαρῆναι . 
Ἡρακλέα δὲ τὸν Διὸς καὶ Ἀλκμήνης ἐπεξελθεῖν καὶ ἀποφῆναι καθαρὰν καὶ ἥμερον τὴν αὑτοῦ διάνοιαν . 
καὶ τοῦτο αὐτῷ βούλεσθαι δηλοῦν τῆς γῆς τὴν ἡμέρωσιν . 
βούλεσθε οὖν βραχύ τι καὶ τοῖς νεωτέροις λόγων ἐπιχαρισώμεθα τοῦ μυθολογήματος ; 
οὕτω γὰρ πάνυ πείθονται αὐτῷ καὶ νομίζουσιν ἀληθὲς ὥστε ὕστερόν ποτέ φασιν ἐπιφανῆναι τοῦ γένους τούτου βαδίζουσιν εἰς Ἄμμωνος Ἕλλησι θεωροῖς μετὰ πολλῆς λῆς δυνάμεως παραπεμπούσης ἱππέων καὶ τοξοτῶν . 
δόξαι γὰρ αὐτοῖς ἐπὶ θινός τινος κατακεῖσθαι γυναῖκα , διφθέραν ἐπιβεβλημένην ἄνωθεν , ὥσπερ αἱ Λίβυσσαι , ἐπιδεικνύειν δὲ τὰ στήθη καὶ τοὺς μαστοὺς καὶ τὸν τράχηλον ἀνακλῶσαν . 
καὶ τοὺς ὑπολαβεῖν ἔκ τινος κώμης τῶν ἑταιρουσῶν τινα γυναικῶν ἐνταῦθα ἰέναι πρὸς τὸν ὄχλον . 
δύο δέ τινας νεανίσκους ἐκπλαγέντας τὸ εἶδος ἰέναι πρὸς αὐτήν , θάτερον τὸν ἕτερον φθάνοντα . 
τὸ δὲ θηρίον , ὡς ἔλαβεν αὐτόν , κατασῦραν εἰς κοῖλόν τι τῆς ψάμμου κατεσθίειν . 
καὶ τὸν ἕτερον νεανίσκον ὑπερβαλόντα θεάσασθαι καὶ ἀνακραγεῖν , καὶ οὕτως ἐπιβοηθῆσαι τὸ λοιπὸν πλῆθος . 
τὸ δὲ θηρίον ἐφορμῆσαι τῷ νεανίσκῳ , προϊσχόμενον τὸν ὄφιν , καὶ ἀποκτεῖναν οἴχεσθαι μετὰ συριγμοῦ . 
τὸν δὲ νεκρὸν εὑρεθῆναι σαπρόν τε καὶ μυδῶντα · καὶ τοὺς Λίβυας τοὺς ἡγεμόνας τῆς ὁδοῦ οὐκ ἐᾶν ἅπτεσθαι τοῦ σώματος , ὡς ἅπαντας ἀπολουμένους . 
ΔΙΟΓΕΝΗΣ ἢ περὶ ΤΥΡΑΝΝΙΔΟΣ 
Διογένης ὁ Σινωπεύς , ὅτε ἔφυγεν ἐκ Σινώπης , ἀφικόμενος τὴν Ἑλλάδα διῆγε ποτὲ μὲν ἐν Κορίνθῳ , ποτὲ δὲ Ἀθήνησιν . 
ἔφη δὲ μιμεῖσθαι τοῦ Περσῶν βασιλέως τὴν δίαιταν · καὶ γὰρ ἐκεῖνος τοῦ μὲν χειμῶνος ἐν Βαβυλῶνι καὶ Σούσοις , ἐνίοτε δὲ ἐν Βάκτροις διῆγεν , ἐν τοῖς εὐδιεινοτάτοις τῆς Ἀσίας , τοῦ δὲ θέρους ἐν Ἐκβατάνοις τῆς Μηδικῆς , ὅπου ψυχρότατος ὁ ἀὴρ ἀεί ποτέ ἐστι καὶ τῷ περὶ Βαβυλῶνα χειμῶνι τὸ θέρος ὅμοιον . 
οὕτως δὲ καὶ αὐτὸς μεταλλάττειν τὴν οἴκησιν κατὰ τὰς ὥρας τοῦ ἔτους . 
τὴν μὲν γὰρἈττικὴν μήτε ὄρη μεγάλα ἔχειν μήτε ποταμοὺς διαρρέοντας , καθάπερ τήν τε Πελοπόννησον καὶ Θετταλίαν · εἶναι γὰρ τὴν χώραν ἀραιὰν καὶ τὸν ἀέρα κοῦφον , ὡς μήτε ὕεσθαι πολλάκις μήτε ὑπομένειν τὸ γιγνόμενον ὕδωρ , περιέχεσθαί τε ὀλίγου πᾶσαν αὐτὴν ὑπὸ τῆς θαλάττης · ὅθεν δὴ καὶ τοὔνομα λαβεῖν , οἷον ἀκτήν τιναοὖσαν · τὴν δὲ αὖ πόλιν ἐν τῷ χθαμαλῷ κεῖσθαι καὶ πρὸς μεσημβρίαν . 
σημεῖον δέ · τοὺς γὰρ ἀπὸ τοῦ Σουνίου καταίροντας εἰς τὸν Πειραιᾶ μὴ δύνασθαι ἄλλως ἢ νότῳ κατᾶραι . 
εἰκότως οὖν τὸν χειμῶνα γίγνεσθαι πρᾷον . 
ἐν δὲ τῇ Κορίνθῳ τὸ θέρος εὔπνουν , διὰ τοὺς εἰσέχοντας κόλπους ἀεί ποτε τῶν πνευμάτων ἐκεῖσεσυρρεόντων · ὅ τε Ἀκροκόρινθος ἐπισκιάζει καὶ αὐτὴ μᾶλλον ἐπὶ τὸ Λέχαιον καὶ πρὸς τὴν ἄρκτον ἀποκλίνει . 
πολὺ δὲ καλλίονας ὑπάρχειν τὰς πόλεις ταύτας Ἐκβατάνων καὶ Βαβυλῶνος , καὶ πολὺ ἄμεινον κατεσκευάσθαι τῶν ἐκεῖ βασιλείων τό τε Κράνειον καὶ τὴν 
Ἀθήνησιν ἀκρόπολιν καὶ τὰ προπύλαια , μεγέθει δὲ λείπεσθαιμόνον · καίτοι διακοσίων σταδίων εἶναι τὴν περίμετρον τῶν Ἀθηνῶν , τοῦ Πειραιῶς συντιθεμένου καὶ τῶν διὰ μέσου τειχῶν πρὸς τὸν περίβολον τοῦ ἄστεος · οἰκεῖσθαι γὰρ οὐ πάλαι καὶ ταῦτα σύμπαντα · 
ὥστε τὸ ἥμισυ ἔχειν Ἀθήνας Βαβυλῶνος , εἰ τυγχάνει ἀληθῆ λεγόμενα περὶ τῶν ἐκεῖ . 
καὶ μὴν τό γε τῶν λιμένων κάλλος , ἔτι δὲ ἀνδριάντας καὶ γραφὰς καὶ χρυσόν τε καὶ ἄργυρον καὶ χαλκόν , τό τε νόμισμα καὶ τὰ ἔπιπλα , καὶ τὴν τῶν οἰκιῶν κατασκευήν , ὑπερβάλλειν μὲν τὰ ἐνταῦθα · πλὴν αὐτῷ γε οὐ πολὺ μέλειν τῶν τοιούτων . 
τὸ δὲ τῆς ὁδοῦ μῆκος ἐκείνῳ μέν ὥστε μεταβῆναι πάμπολυ γίγνεσθαι · σχεδὸν γοῦν αὐτὸν ἐν ὁδῷ διάγειν τοῦ χειμῶνος καὶ τοῦ θέρους τὸ πλέον · αὐτὸν δὲ πλησίον καταλύσαντα 
Μεγαροῖ Ἀθήνησι γενέσθαι τῇ ὑστεραίᾳ πάνυ ῥᾳδίως , εἰ μὲν βούλοιτο , ἐπ’ Ἐλευσῖνος · εἰ δὲ μή , βραχυτέραν διὰ Σαλαμῖνος , μὴ δἰ ἐρήμων σταθμῶν πορευόμενον · ὥστε πλεονεκτεῖν βασιλέως καὶ μᾶλλον τρυφᾶν · ἄμεινον γὰρ κατεσκευάσθαι τὴν οἴκησιν . 
ταῦτα δὲ εἰώθει μὲν παίζων λέγειν · ὅμως δὲ ἐνεδείκνυτο τοῖς θαυμάζουσι τὸν πλοῦτον τοῦ Πέρσου καὶ τὴν λεγομένην εὐδαιμονίαν ὅτι οὐδέν ἐστι τῶν ἐκείνου πραγμάτων οἷον νομίζουσι . 
τῶν μὲν γὰρ οὐδὲν ὄφελος εἶναι , τὰ δὲ καὶ σφόδρα πένησιν ἐξεῖναι ποιεῖν . 
οὐδὲ γάρ , ὡς ἐνόμιζον ἔνιοι τῶν ἀφρόνων , ἀμελὲς ἦν αὐτῷ περὶ τοῦ σώματος , ἀλλ’ ἐκεῖνοι μὲν ὁρῶντες ῥιγῶντα καὶ θυραυλοῦντα καὶ διψῶντα πολλάκις ἡγοῦντο ἀμελεῖν τοῦ ὑγιαίνειν καὶ τοῦ ζῆν · ὁ δὲ ταῦτα πάσχων μᾶλλον μὲν ὑγίαινε τῶν ἀεὶ ἐμπιμπλαμένων , μᾶλλον δὲ τῶν ἔνδον μενόντων καὶ μηδέποτε μήτε ψύχους μήτε καύματος πειρωμένων , ἔτι δὲ ἥδιον μὲν ἀλεαινόμενος ᾐσθάνετο , ἥδιον δὲ σιτία προσεφέρετο · πολὺ δὲ μάλιστα ταῖς ὥραις ἔχαιρεν , καὶ τοῦτο μὲν εὐφραίνετο θέρους προσιόντος , ὁπότε ἤδη διαχέοι τὸν ἀέρα , τοῦτο δὲ οὐκ ἤχθετο παυομένου , ἅτε ἀπαλλαττόμενος τοῦ σφοδροῦ καύματος , τοῖς δὲ ὥραις ξυνεπόμενος καὶ κατ’ ὀλίγον αὐτῶν πειρώμενος ἀλύπως ἀφικνεῖτο πρὸς ἑκατέραν τὴν ὑπερβολήν . 
πυρὶ δὲ ἢ σκιᾷ ἢ σκέπῃ σπανίως ἐχρῆτο , οὐ προλαμβάνων τὸν καιρόν , οὐδὲ ὥσπερ οἱ ἄλλοι ἄνθρωποι , ὅτι μὲν ἔξεστιν αὐτοῖς ἀεὶ πῦρ καίειν , εὐποροῦσι δὲ ἐσθῆτος , ἔχουσι δὲ οἰκίας , ἐὰν καὶ μικρὸν αἴσθωνται ψύχους , εὐθὺς ἀποδιδράσκουσι τὸν ἀέρα καὶ τὰ σώματα ἀχρεῖα ποιοῦσι καὶ ἀδύνατα ἀνέχεσθαι χειμῶνος , ὅτι δὲ ἔξεστιν αὐτοῖς σκιᾷ μὲν ἀφθόνῳ χρῆσθαι τοῦ θέρους , πίνειν δὲ οἶνον ὁπόσον βούλονται , διὰ τοῦτο ἄπειροι μὲν ἡλίου διατελοῦσιν , ἄπειροι δὲ τοῦ διψῆν κατὰ φύσιν , οἰκότροφοι μὲν οὐχ ἧττον τῶν γυναικῶν , ἄπονοι δὲ καὶ ἀργοὶ τὰ σώματα , κραιπάλης δὲ καὶ λήθης τὰς ψυχὰς γέμοντες . 
ὅθεν δὴ καὶ ἐπιμηχανῶνται αὑτοῖς καὶ σιτία πονηρὰ καὶ βαλανεῖα τούτου χάριν , τῆς δ’ αὐτῆς ἡμέρας πολλάκις δέονται μὲν ἀνέμου , δέονται δὲ ἐσθῆτος , δέονται δὲ ὁμοῦ χιόνος καὶ πυρός , τὸ δὲ πάντων ἀτοπώτατον , ἐπιθυμοῦσι καὶ λιμοῦ καὶ δίψους . 
ἀκόλαστοι δὲ ὄντες οὐχ ἥδονται ἀφροδισίοις διὰ τὸ μὴ περιμένειν ὀρέγεσθαι αὐτῶν · ὅθεν ζητοῦσιν ἀχαρίτους καὶ ἀτερπεῖς ἡδονάς . 
ὁ δὲ λιμῷ μὲν ἐχρῆτο καὶ δίψει πρὸ τῆς τροφῆς ἑκάστοτε , καὶ ἐνόμιζε τοῦτο ἱκανώτατον καὶ δριμύτατοντῶν ὄψων . 
τοιγαροῦν ἥδιον μὲν προσεφέρετο μᾶζαν ἢ οἱ ἄλλοι τὰ πολυτελέστατα τῶν σιτίων , ἥδιον δὲ ἔπινε τοῦ ῥέοντος ὕδατος ἢ οἱ ἄλλοι τὸν Θάσιον οἶνον . 
κατεγέλα δὲ τῶν , ὁπότε διψῷεν , τὰς μὲν κρήνας παρερχομένων , ζητούντων δὲ πάντως ὁπόθεν ὠνήσονται Χῖον ἢ Λέσβιον , καὶ πολὺ ἔφασκεν ἀφρονεστέρουσεἶναι τῶν βοσκημάτων · ἐκεῖνα γὰρ οὐδέποτε διψῶντα κρήνην οὐδὲ ῥεῦμα καθαρὸν παρελθεῖν οὐδὲ πεινῶντα ἀπέχεσθαι τῶν ἁπαλωτάτων φύλλων καὶ πόας τῆς ἱκανῆς τρέφειν · οἰκίας δὲ τὰς καλλίστας καὶ ὑγιεινοτάτας ἐν ἁπάσαις ταῖς πόλεσιν ἔχειν ἀναπεπταμένας τά τε ἱερὰ καὶ τὰ γυμνάσια . 
ἱμάτιον δὲ ἓν ἐξήρκει τοῦθέρους αὐτῷ καὶ τοῦ χειμῶνος · τοῦ γὰρ ἀέρος ἠνείχετο ῥᾳδίως , ἅτε δὴ συνήθης αὐτῷ γενόμενος . 
τοὺς δὲ πόδας οὐδέποτε ἔσκεπεν · 
οὐ γὰρ ἔφη τρυφερωτέρους εἷναι τῶν ὀφθαλμῶν καὶ τοῦ προσώπου . 
ταῦτα γάρ , ἀσθενέστατα πεφυκότα , μάλιστα ἀνέχεσθαι τὸ ψῦχος διὰ τὸ γυμνοῦσθαι ἀεί · μὴ γὰρ εἶναι τοῖς ἀνθρώποις δυνατὸνκαταδησαμένους τὰ ὄμματα βαδίζειν , ὥσπερ τοὺς πόδας . 
ἔφη δὲ τοὺς πλουσίους ὁμοίους εἶναι τοῖς νεογνοῖς βρέφεσι · δεῖσθαι γὰρ ἀεί ποτε σπαργάνων . 
ὑπὲρ οὗ δὲ πλεῖστα μὲν πράγματα ἔχουσιν ἄνθρωποι , πλεῖστα δὲ χρήματα ἀναλίσκουσι , πολλαὶ δὲ ἀνάστατοι πόλεις διὰ ταῦτα γεγόνασι , πολλὰ δὲ ἔθνη τούτων ἕνεκεν οἰκτρῶς ἀπόλωλεν , ἁπάντων ἐκείνῳ χρημάτων ἀπονώτατον ἦν καὶ ἀδαπανώτατον . 
οὐ γὰρ ἔδει αὐτὸν οὐδαμόσε ἐλθεῖν ἀφροδισίων δισίων ἕνεκεν , ἀλλὰ παίζων ἔλεγεν ἁπανταχοῦ παρεῖναι αὐτῷ τὴν 
Ἀφροδίτην προῖκα · τοὺς δὲ ποιητὰς καταψεύδεσθαι τῆς θεοῦ διὰ τὴν αὑτῶν ἀκρασίαν , πολύχρυσον καλοῦντας . 
ἐπεὶ δὲ πολλοὶ τοῦτο ἠπίστουν , ἐν τῷ φανερῷ ἐχρῆτο καὶ πάντων ὁρώντων · καὶ ἔλεγεν ὡς εἴπερ οἱ ἄνθρωποι οὕτως εἶχον , οὐκ ἂν ἑάλω ποτὲ ἡ 
Τροία , οὐδ’ ἂν ὁ Πρίαμος ὁ Φρυγῶν βασιλεύς , ἀπὸ Διὸς γεγονώς , ἐπὶ τῷ βωμῷ τοῦ Διὸς ἐσφάγη . 
τοὺς δὲ Ἀχαιοὺς οὕτως εἶναι ἄφρονας ὥστε καὶ τοὺς νεκροὺς νομίζειν προσδεῖσθαι γυναικῶν καὶ τὴν Πολυξένην σφάττειν ἐπὶ τῷ τάφῳ τοῦ Ἀχιλλέως . 
ἔφη δὲ τοὺς ἰχθύας σχεδόν τι φρονιμωτέρους φαίνεσθαι τῶν ἀνθρώπων · 
ὅταν γὰρ δέωνται τὸ σπέρμα ἀποβαλεῖν , ἰόντας ἔξω προσκνᾶσθαι πρὸς τὸ τραχύ . 
θαυμάζειν δὲ τῶν ἀνθρώπων τὸ τὸν μὲν πόδα μὴ θέλειν ἀργυρίου κνᾶσθαι μηδὲ τὴν χεῖρα μηδὲ ἄλλο μηδὲν τοῦ σώματος , μηδὲ τοὺς πάνυ πλουσίους ἀναλῶσαι ἂν μηδεμίαν ὑπὲρ τούτου δραχμήν · ἕν δὲ ἐκεῖνο τὸ μέρος πολλάκις πολλῶν ταλάντων , τοὺς δέ τινας ἤδη καὶ τῇ ψυχῇ παραβαλλομένους . 
ἔλεγε δὲ παίζων τὴν συνουσίαν ταύτην εὕρεμα εἶναι τοῦ Πανός , ὅτε τῆς Ἠχοῦς ἐρασθεὶς οὐκ ἐδύνατο λαβεῖν , ἀλλ’ ἐπλανᾶτο ἐν τοῖς ὄρεσι νύκτα καὶ ἡμέραν , τότε οὖν τὸν Ἑρμῆν διδάξαι αὐτόν , οἰκτείραντα τῆς ἀπορίας , ἅτε υἱὸν αὐτοῦ . 
καὶ τόν , ἐπεὶ ἔμαθε , παύσασθαι τῆς πολλῆς ταλαιπωρίας · ἀπ’ ἐκείνου δὲ τοὺς ποιμένας χρῆσθαι μαθόντας . 
τὰ μὲν οὖν τοιαῦτα ἐνίοτε τῶν ἀνθρώπων καταγελῶν ἔλεγεν τῶν τετυφωμένων καὶ ἀνοήτων · μάλιστα δὲ ὕβριζε τοὺς σοφιστὰς τοὺς σεμνοὺς εἶναι θέλοντας καὶ πλέον τι τῶν ἄλλων εἰδέναι οἰομένους . 
ἔλεγε δὲ διὰ τὴν μαλακίαν τοὺς ἀνθρώπους ἀθλιώτερον ζῆν τῶν θηρίων . 
ἐκεῖνα γὰρ ὕδατι μὲν ποτῷ χρώμενα , τροφῇ δὲ βοτάνῃ , τὰ πολλὰ δὲ αὐτῶν γυμνὰ ὄντα δῑ ἔτους , εἰς οἰκίαν δὲ οὐδέποτε εἰσιόντα , πυρὶ δὲ οὐδὲν χρώμενα , ζῆν μὲν ὁπόσον ἡ φύσις ἑκάστοις ἔταξε χρόνον , ἐὰν μηδεὶς ἀναιρῇ · ἰσχυρὰ δὲ καὶὑγιαίνοντα διάγειν ὁμοίως ἅπαντα , δεῖσθαι δὲ μηδὲν ἰατρῶν μηδὲ φαρμάκων . 
τοὺς δὲ ἀνθρώπους οὕτως μὲν πάνυ φιλοζῴους ὄντας , τοσαῦτα δὲ μηχανωμένους πρὸς ἀναβολὴν τοῦ θανάτου , τοὺς μὲν πολλοὺς αὐτῶν μηδὲ εἰς γῆρας ἀφικνεῖσθαι , ζῆν δὲ νοσημάτων γέμοντας , ἃ μηδὲ ὀνομάσαι ῥᾴδιον , τὴν δὲ γῆν αὐτοῖς μὴ ἐξαρκεῖνπαρέχουσαν φάρμακα , δεῖσθαι δὲ καὶ σιδήρου καὶ πυρός . 
καὶ μήτε Χείρωνος μήτε Ἀσκληπιοῦ μήτε τῶν Ἀσκληπιαδῶν ἰωμένων μηδὲν αὐτοῖς ὄφελος εἶναι διὰ τὴν αὐτῶν ἀκολασίαν καὶ πονηρίαν , μηδὲ μάντεων μαντευομένων μηδὲ ἱερέων καθαιρόντων . 
εἰς δὲ τὰς πόλεις συνελθόντας , ὅπως ὑπὸ τῶν ἔξωθεν μὴ ἀδικῶνται , τοὐναντίον αὑτοὺς ἀδικεῖν καὶ τὰ δεινότατα πάντα ἐργάζεσθαι , ὥσπερ ἐπὶ τούτῳ ξυνεληλυθότας . 
διὰ ταῦτα δὲ δοκεῖν αὐτῷ καὶ τὸν μῦθον λέγειν ὡς τὸν Προμηθέα κολάζοι ὁ Ζεὺς διὰ τὴν εὕρεσιν καὶ μετάδοσιν τοῦ πυρός , ὡς ἀρχὴν τοῦτο καὶ ἀφορμὴν τοῖς ἀνθρώποις μαλακίας καὶ τρυφῆς . 
οὐ γὰρ δὴ τὸν Δία μισεῖν τοὺσἀνθρώπους οὐδὲ φθονεῖν αὐτοῖς ἀγαθοῦ τινος . 
ἐπεὶ δὲ ἔλεγόν τινες οὐ δυνατὸν εἶναι ζῆν τὸν ἄνθρωπον ὁμοίως τοῖς ἄλλοις ζῴοις διὰ τὴν ἁπαλότητα τῶν σαρκῶν καὶ διότι ψιλός ἐστιν , οὔτε θριξὶ σκεπόμενος , ὥσπερ τὰ πολλὰ τῶν θηρίων , οὔτε πτεροῖς , οὐδὲ δέρμα ἰσχυρὸν ἐπαμπέχεται , πρὸς ταῦτα ἀντέλεγεν , οὕτωσμὲν σφόδρα ἁπαλοὺς εἶναι διὰ τὴν δίαιταν · φεύγειν μὲν γὰρ ὡς τὸ πολὺ τὸν ἥλιον , φεύγειν δὲ τὸ ψῦχος · τὴν δὲ ψιλότητα τοῦ σώματος μηδὲν ἐνοχλεῖν . 
ἐπεδείκνυε δὲ τούς τε βατράχους καὶ ἄλλα οὐκ ὀλίγα ζῷα πολὺ μὲν ἁπαλώτερα ἀνθρώπου , πολὺ δὲ ψιλότερα , καὶ ἔνια τούτων ἀνεχόμενα οὐ τὸν ἀέρα μόνον , ἀλλὰ καὶἐν τῷ ψυχροτάτῳ ὕδατι ζῆν δυνάμενα τοῦ χειμῶνος . 
ἐπεδείκνυε δὲ τῶν ἀνθρώπων αὐτῶν τούς τε ὀφθαλμοὺς καὶ τὸ πρόσωπον οὐδὲν δεόμενα σκέπης . 
καθόλου δὲ ἐν μηδενὶ τόπῳ γίγνεσθαι ζῷον , ὃ μὴ δύναται ζῆν ἐν αὐτῷ · ἢ πῶς ἂν ἐσώθησαν οἱ πρῶτοι ἄνθρωποι γενόμενοι , μήτε πυρὸς ὄντος μήτε οἰκιῶν μήτε ἐσθῆτος μήτε ἄλλης τροφῆς ἢ τῆς αὐτομάτου ; 
ἀλλὰ τὴν πανουργίαν τοῖς ὕστερον καὶ τὸ πολλὰ εὑρίσκειν καὶ μηχανᾶσθαι πρὸς τὸν βίον οὐ πάνυ τι συνενεγκεῖν . 
οὐ γὰρ πρὸς ἀνδρείαν οὐδὲ δικαιοσύνην χρῆσθαι τῇ σοφίᾳ τοὺς ἀνθρώπους , ἀλλὰ πρὸς ἡδονήν · διώκοντας οὖν τὸ ἡδὺ ἐξ ἅπαντος ἀεὶ ζῆν ἀηδέστερον καὶ ἐπιπονώτερον , καὶ δοκοῦντας προμηθεῖσθαι σφῶν αὐτῶν κάκιστα ἀπόλλυσθαι διὰ τὴν πολλὴν ἐπιμέλειάν τε καὶ προμήθειαν . 
καὶ οὕτως δὴ τὸν 
Προμηθέα δικαίως λέγεσθαι δεδεμένον ἐν πέτρᾳ κείρεσθαι τὸ ἧπαρ ὑπὸ τοῦ ἀετοῦ . 
ὁπόσα μὲν · οὖν πολυδάπανα καὶ δεόμενα πραγματείας καὶ ταλαιπωρίας , ταῦτα μὲν ἀφῄρει καὶ βλαβερὰ τοῖς χρωμένοις ἀπέφαινεν · ὅσα δὲ ῥᾳδίως καὶ ἀπραγμόνως ἔστιν ἐπικουρεῖν τῷ σώματι καὶ πρὸς χειμῶνα καὶ πρὸς λιμὸν καὶ πρὸς τὸ παῦσαί τινα ὄρεξιν τοῦ σώματος , οὐ παρέπεμπεν οὐδὲν αὐτῶν , ἀλλὰ καὶ τόπους ᾑρεῖτο τοὺς ὑγιεινοὺς μᾶλλον ἢ τοὺς νοσώδεις καὶ τοὺς εὐφόρους ἑκάστῃ ὥρᾳ , καὶ τροφῆς ὅπως εὐπορήσει τῆς ἱκανῆς ἐπεμελεῖτο καὶ ἐσθῆτος τῆς μετρίας , πραγμάτων δὲ καὶ δικῶν καὶ φιλονικιῶν καὶ πολέμων καὶ στάσεων ἐκτὸς ἦν . 
καὶ μάλιστα ἐμιμεῖτο τῶν θεῶν τὸν βίον · ἐκείνους γὰρ μόνους φησὶν 
Ὅμηρος ῥᾳδίως ζῆν , ὡς τῶν ἀνθρώπων ἐπιπόνως καὶ χαλεπῶς βιούντων . 
τὰ δὲ τοιαῦτα ἔφη καὶ τὰ θηρία διορᾶν . 
τοὺς μὲν γὰρ πελαργοὺς τὰ θερμὰ τοῦ θέρους ἀπολείποντας εἰς τὸν εὔκρατον ἀέρα ἀφικνεῖσθαι , καὶ διαγαγόντας ἐνταῦθα ὁπόσον ἥδιστον τοῦ χρόνου , μετὰ ταῦτα ἀθρόους ἀπιέναι , τὸν χειμῶνα ὑποχωροῦντας , τὰς δὲ γεράνους ἐπιφοιτᾶν τῷ σπόρῳ , χειμῶνα μετρίως φερούσας , καὶ τῆς τροφῆς ἕνεκα . 
τὰς δὲ ἐλάφους καὶ τοὺς λαγὼς τοῦ μὲν ψύχους εἰς τὰ πεδία καὶ τὰ κοῖλα καταβαίνειν ἐκ τῶν ὀρῶν , κἀνταῦθα ὑποστέλλειν τοῖς ἀπηνέμοις καὶ προσηνέσι , τοῦ δὲ καύματος εἰς τὴν ὕλην ἀποχωρεῖν καὶ τὰ βορειότατα τῶν χωρίων . 
ὁρῶν δὲ τοὺς ἄλλους ἀνθρώπους ἅπαντα μὲν τὸν βίον ταραττομένους , ἅπαντα δὲ ἀλλήλοις ἐπιβουλεύοντας , ἀεὶ δὲ ἐν κακοῖς ὄντας μυρίοις , μηδέποτε δὲ ἡσυχίαν δυναμένους ἄγειν , ἀλλὰ μηδὲ ἐν ταῖς ἱερομηνίαις μηδὲ ἂν ἐκεχειρίαν ἐπαγγέλλωσι , καὶταῦτα ξύμπαντα δῑ οὐδὲν ἕτερον τὰ μὲν δρῶντας , τὰ δὲ πάσχοντας , ἢ ὅπως ζῆν δυνήσονται , καὶ μάλιστα δὴ δεδιότας μήποτε αὐτοὺς ἐπιλίπῃ τἀναγκαῖα δὴ λεγόμενα , ἔτι δὲ φροντίζοντας καὶ ζητοῦντας ὅπως παισὶ τοῖς αὑτῶν καταλίπωσι πολλὰ χρήματα , ἐθαύμαζεν ὅτι μηδὲν αὐτὸς πράττοι τοιοῦτον , ἀλλὰ μόνος δὴ τῶνἁπάντων ἐλεύθερός ἐστι καὶ οὐδεὶς ἄλλος συνίησι τῆς αὑτοῦ μάλιστα εὐδαιμονίας . 
ὥστε οὐκέθ’ αὑτὸν ἠξίου τῷ Περσῶν βασιλεῖ παραβάλλειν · 
πολὺ γὰρ εἶναι τὸ μεταξύ . 
τὸν μὲν γὰρ ἀθλιώτατον ἁπάντων τυγχάνειν , φοβούμενον μὲν ἐν τοσούτῳ χρυσῷ πενίαν , φοβούμενονδὲ νόσους , τῶν δὲ νοσερῶν ἀπέχεσθαι μὴ δυνάμενον , ἐκπεπληγμένον δὲ τὸν θάνατον , καὶ πάντας ἐπιβουλεύειν αὐτῷ νομίζοντα μέχρι τῶν παίδων τε καὶ ἀδελφῶν . 
διὰ δὲ ταῦτα μήτε ἐσθίοντα ἥδεσθαι , τῶν ἡδίστων αὐτῷ παρόντων , μήτε πίνοντα ἐπιλανθάνεσθαι τῶν ὀχληρῶν . 
μηδεμίαν δὲ ἡμέραν διάγειν ῥᾳδίως , ἐν ᾗβλέπειν αὐτὸν εἶναι μὴ τὰ δεινότατα πάσχοντα . 
καὶ τοῦτο μὲν νήφοντα ἐπιθυμεῖν μέθης , ὡς τότε ἀπαλλαγησόμενον τῶν συμφορῶν , τοῦτο δ’ αὖ μεθύοντα ἀπολωλέναι νομίζειν , ὡς ἀδύνατον αὑτῷ βοηθεῖν . 
ἔτι δὲ ἐγρηγορότα μὲν εὔχεσθαι καθυπνῶσαι , ὅπως ἐπιλάθηται τῶν φόβων , κοιμώμενον δὲ ἀναστῆναι τὴν ταχίστην , ἅτε ὑπ’ αὐτῶν τῶν ἐνυπνίων ἀπολλύμενον · τῆς δὲ χρυσῆς αὐτῷ πλατάνου καὶ τῶν Σεμιράμιδος οἰκοδομημάτων καὶ τῶν ἐν Βαβυλῶνι τειχῶν μηδὲν ὄφελος γιγνόμενον . 
τὸ δὲ δὴ πάντων παραλογώτατον , φοβεῖσθαι μὲν τοὺς ἀνόπλους , πιστεύειν δὲ αὑτὸν τοῖς ὡπλισμένοις , καὶ διερευνᾶσθαι μὲν τοὺς προσιόντας , μή τις ἔχοι σίδηρον , ἐν μέσῳ δὲ ζῆν τῶν σιδηροφορούντων . 
φεύγειν δὲ ἀπὸ μὲν τῶν ἀνόπλων πρὸς τοὺς ὡπλισμένους , ἀπὸ δὲ τῶν ὡπλισμένων πρὸς τοὺς ἀνόπλους · ἀπὸ μέν γε τοῦ πλήθους φυλάττεσθαι τοῖς δορυφόροις , ἀπὸ δὲ τῶν δορυφόρων εὐνούχοις . 
οὐκ ἔχειν δὲ οἷς ἂν πιστεύσας οὐδὲ ὅποι τραπόμενος δυνήσεται ζῆσαι μίαν ἡμέραν ἀφόβως . 
ὑφορᾶσθαι δὲ καὶ τὰ σιτία καὶ τὸ ποτόν , καὶ τοὺς προπειράσοντας ταῦτα ἔχειν , ὥσπερ ἐν ὁδῷ πολεμίων γεμούσῃ τοὺς προερευνῶντας . 
ἀλλὰ μηδὲ τοῖς ἀναγκαίοις θαρρεῖν , μήτε παισὶ μήτε γυναικί . 
οὕτως δὲ χαλεποῦ ὄντος τοῦ πράγματος καὶ δυστυχοῦς τῆς μοναρχίας , μηδὲ ἀπαλλαγῆναί ποτε αὐτοῦ μήτε βούλεσθαι μήτε δύνασθαι . 
καίτοι πάντα ὅσα δεινὰ τοῖς ἀνθρώποις παραμυθίαν ἔχει τὸ τυχὸν ἂν παύσασθαι αὐτῶν . 
καὶ γὰρ ὅστις ὑπὸ δεσμῶν ἔχεται , προσδοκᾷ ποτε λυθῆναι , καὶ τῷ τὴν πατρίδα φεύγοντι οὐκ ἀδύνατον κατελθεῖν , καὶ τῷ νοσοῦντι μέχρι τῆς τελευτῆς ἔστιν ἐλπίζειν τὴν ὑγίειαν · τῷ δὲ οὐκ ἔστιν ἀπαλλαγῆναι τοῦ πράγματος , ἀλλ’ οὐδ’ εὔξασθαι γοῦν , εἰ μή τι ἕτερον . 
ὅσοις δὲ ἀνιᾶσθαι συμβέβηκε τῶν φίλων τινὸς ἀποθανόντος , σαφῶς ἐπίστανται ὅτι παύσονταί ποτε λυπούμενοι τῷ χρόνῳ · τῷ δὲ τοὐναντίον ἐπιτείνεται μᾶλλον τὰ χαλεπά . 
οὐ ῥᾴδιον μὲν γὰρ ἄνδρα γηρᾶσαι τύραννον , χαλεπὸν δὲ τυράννου γῆρας , οὐχ οἶον ἵππου φασίν . 
οἵ τε γὰρ πεπονθότες κακῶς πλείους οἵ τε καταφρονοῦντες · 
αὐτὸς δὲ τῷ σώματι βοηθεῖν ἀδύνατος αὑτῷ . 
πάντα μὲν οὖν τὰ δεινὰ πέφυκε μᾶλλον ἐκπλήττειν τοὺς προσδεχομένους ἢ λυπεῖν τοὺς πειραθέντας , καὶ πενία καὶ φυγὴ καὶ δεσμοὶ καὶ ἀτιμία . 
τοῦ θανάτου δὲ εἴ τις ἀφέλοι τὸ δέος , οὐδὲν ὑπολείπεται δυσχερές · οὐ γὰρ μόνον αὐτὸς οὐκ ἐνοχλεῖ τοὺς παθόντας , ἀλλ’ οὐδὲν ἔτι λυποῦνται . 
ὁ δὲ φόβος οὕτω χαλεπός ἐστιν ὥστε πολλοὶ ἤδη προέλαβον τὸ ἔργον · οἱ μὲν γὰρ ἐν νηὶ χειμαζόμενοι οὐ περιέμειναν καταδῦναι τὴν ναῦν , ἀλλὰ πρότερον αὑτοὺς ἀπέσφαξαν , οἱ δὲ πολεμίων περιειληφότων , σαφῶς εἰδότες ὅτι οὐδὲν πείσονται δεινότερον . 
τοῦτο δὴ τὸ χαλεπὸν ἀεὶ πάρεστι τοῖς μονάρχοις , ὁμοίως μὲν ἡμέρας , ὁμοίως δὲ νυκτός . 
καὶ τοῖς μὲν καταδικασθεῖσιν ἡμέρα ῥητὴ πρόκειται , ἐν ᾗ δεῖ ἀποθνήσκειν , τοῖς δὲ καὶ τοῦτο ἄδηλον , εἴτε μετ’ ὀλίγον εἴτε ἤδη , καὶ οὐδεὶς καιρός , οὐδὲ ὁ βραχύτατος , ἀπήλλακται τούτου τοῦ δέους , ἀλλὰ καὶ ἐσθίοντα ἀνάγκη δεδιέναι καὶ θύοντα τοῖς θεοῖς καὶ συμπίνειν τούτῳ τῷ φόβῳ καὶ συγκαθεύδειν . 
εἰ δέ ποτε ἐπέλθοι παίζειν τοῖς τοιούτοις , καὶ πρὸς ἀφροδισίοις οὗτος γιγνόμενος , ἐὰν καὶ πάνυ τύχῃ ἐρῶν , μέμνηται τοῦ θανάτου , ὡς τυχὸν ὑπ’ αὐτῶν τῶν ἐρωμένων μένων ἀπολούμενος , ὥστε μοι δοκεῖ τότε μόνον χαίρειν , ἐπειδὰν πληγῇ , ἀνὴρ τύραννος , ὡς τοῦ μεγίστου κακοῦ ἀπηλλαγμένος . 
τὸ δὲ πάντων ἀτοπώτατον , οἱ μὲν γὰρ ἄλλοι ἴσασιν ἐν ταῖς ἀνιάτοισγιγνόμενοι συμφοραῖς , ὥστε οὐ πολὺν χρόνον κακοπαθοῦσιν , οἷς ἂν μὴ ἀδύνατον ᾖ τὸ ἀποθνήσκειν · οἱ δὲ τύραννοι τὰ μέγιστα κακὰ ἔχοντες ἐν τοῖς μεγίστοις νομίζουσιν ἀγαθοῖς εἶναι , οἶμαι τῇ δόξῃ τῶν ἄλλων ἀνθρώπων ἐξηπατημένοι τῶν ἀπείρων τοῦ πράγματος . 
καὶ ταύτην ὁ θεὸς αὐτοῖς τὴν ἄγνοιαν συνέζευξεν , ἵναπαραμένωσι κολαζόμενοι . 
δοκεῖ δὲ τοῖς μὲν εὖ πράττουσι τῶν ἀνθρώπων ὁ μὲν βίος ἀμείνων , ὁ δὲ θάνατος διὰ τοῦτο λυπηρότερος · 
οἱ δὲ αὖ κακῶς ζῶντες τὸν βίον δοκοῦσι δυσχερέστερον φέρειν , τὸν δὲ θάνατον ἥδιον προσδέχεσθαι . 
τοῖς δέ γε τυράννοις ἀμφότερα ταῦτα χαλεπώτερα ἢ τοῖς ἄλλοις · ζῶσι μὲν γὰρ πολὺἀηδέστερον τῶν πάνυ ἐπιθυμούντων τεθνάναι , τὸν δὲ θάνατον οὕτω δεδοίκασιν ὡς ἥδιστα διάγοντες ἐν τῷ βίῳ . 
πεφυκότος δὲ τοῦ τὰ μὲν ἡδέα μᾶλλον εὐφραίνειν , ὅταν ᾖ σπάνια , τοῖς δὲ συνεχῶς χρωμένοις εἰς ἀηδίαν περιίστασθαι , τὰ δὲ κακὰ χαλεπώτερα εἶναι μηδέποτε ἀπαλλαττόμενα , σχεδὸν ἀμφότερα τοῖς τυράννοις καὶ τὰ ἡδέα καὶ τὰ λυπηρὰ ἀεὶ πάρεστιν , ὡς λυπούμενον μὲν μηδέποτε παύεσθαι σχεδόν , ἡδόμενον δὲ μηδέποτε αἰσθάνεσθαι . 
δέδοικε δὲ ἀεί ποτε τῶν μὲν πλουσίων τὴν δύναμιν , τῶν δὲ ἀπόρων τὴν ἐπιθυμίαν τοῦ πλούτου . 
μόνοις δὲ τοῖς μονάρχοις τῶν μὲν εὖ παθόντων οὐδεὶς οἶδε χάριν · οὐδέποτε γὰρ ἡγοῦνται τῶν ἱκανῶν τυγχάνειν · οἱ δὲ μὴ τυγχάνοντες ὧν βούλονται πάντων μάλιστα μισοῦσιν αὐτούς . 
καὶ μὴν ἐπιφθονώτατος ἁπάντων ὁ πλεῖστα μὴ δικαίως ἔχων · ὥστε οὐδεὶς τυράννου ἐπιφθονώτερός ἐστιν . 
πρὸς δὲ τούτοις ἀνάγκη μὲν αὐτῷ χαρίζεσθαι τοῖς περὶ αὐτόν · 
εἰ δὲ μή , τάχιστα ἀπολεῖται . 
χαρίζεσθαι δὲ πολλάκις πολλοῖς οὐ ῥᾴδιον μὴ ἄλλων ἀφαιρούμενον . 
ἔχει δὴ καὶ τοὺς ἀφαιρεθέντας ἐχθροὺς καὶ τοὺς εἰληφότας ὑπόπτους καὶ ζητοῦντας ὅτι τάχιστα ἀπηλλάχθαι . 
τὰ μὲν οὖν πόρρω διὰ τὸ πολὺ ἀφεστάναι φοβεῖται , τὰ δὲ ἐγγύς , ὅτι πλησίον ἐστὶν αὐτῷ , καὶ παρὰ μὲν τῶν μακρόθεν ὑφορᾶται πόλεμον , παρὰ δὲ τῶν ἐγγὺς δόλον . 
καὶ τὴν μὲν εἰρήνην ἀσύμφορον νομίζει διὰ τὴν τῶν ἀνθρώπων σχολήν , τὸν δὲ πόλεμον , ὅτι ἀνάγκη τοὺς ὑπηκόους ἐνοχλεῖν καὶ χρήματα πορίζοντα καὶ στρατεύεσθαι προσαναγκάζοντα . 
τοιγαροῦν πολέμου μὲν ὄντος εἰρήνης ἐρῶσιν , εἰρήνης δὲ γενομένης εὐθὺς μηχανῶνται πόλεμον . 
καὶ τοῦτο μὲν τῶν ἐπιτηδείων ἀφθόνων ὄντων δεδοίκασι τοῦ πλήθους τὴν ὕβριν , τοῦτο δὲ εἴ τις ἔνδεια καταλαμβάνοι , τὴν ὀργήν . 
ἡγοῦνται δὲ μήτε ἀποδημεῖν ἀσφαλὲς μήτε μένειν μήτε προϊέναι μήτ’ ἔνδον διαιτᾶσθαι παρ’ αὑτοῖς , ἀλλὰ μηδὲ ἐπιβαίνειν οὗ ἂν ἐπιβαίνωσιν ἀσφαλῶς , ἅπαντα δὲ εἶναι μεστὰ ἐνέδρας καὶ δόλων . 
ἀναλογίζεται δὲ ἕκαστος αὐτῶν καὶ τοὺς θανάτους τῶν τυράννων καὶ τὰς ἐπιβουλάς , ὅσαι πώποτε γεγόνασι , καὶ ξύμπαντα ταῦτα ἐφ’ αὑτὸν ἰέναι νομίζει , καὶ οὕτως ἔχει περιφόβως ὡς ξύμπαντας ἐκείνους τοὺς θανάτους ἀποθανούμενος · καὶ περιβλέπειν μὲν ἀεὶ καὶ περιστρέφεσθαι βούλεται , πληγήσεσθαι πανταχόθεν οἰόμενος , αὐτὸ δὲ τοῦτο οὐκ ἔξεστι ποιεῖν ὑπὸ αἰσχύνης ἅμα καὶ φόβου . 
ὅσῳ γὰρ ἂν ἐνδηλότερος ᾖ φοβούμενος ἀνὴρ τύραννος , τοσούτῳ μᾶλλον ἐπιβουλεύουσι καταφρονοῦντες τῆς δειλίας . 
ἔστιν οὖν ὁ βίος ὅμοιος ὥσπερ οὖν εἴ τις καθείρξειέ τινα ἐν εἱρκτῇ μικρᾷ , τῶν μὲν ἄνωθεν ξιφῶν κρεμαμένων , τῶν δὲ κυκλόθεν περιπεπηγότων , καὶ τούτων ἁπτομένων τοῦ χρωτός · οὕτως οὐ τῷ σώματι μόνον , ἀλλὰ τῇ ψυχῇ τοῦ τυράννου περιπέπηγε τὰ ξίφη , ὥστε τὸν ἐν ᾅδου Τάνταλον , ὅν φασι κεφαλῆς ὑπερτέλλοντα δειμαίνειν πέτρον , πολὺ ῥᾷον διάγειν . 
οὐ γὰρ δὴ ἔτι φοβεῖται ὁ Τάνταλος μὴ ἀποθάνῃ · 
τῷ δὲ τυράννῳ ζῶντι τοῦτο ξυμβέβηκεν , ὃ ἐκείνῳ νεκρῷ λέγουσιν . 
ὅσοι μὲν οὖν μιᾶς γεγόνασι τύραννοι πόλεως ἢ χώρας ὀλίγης , τούτοις μὲν οὐκ ἀδύνατον ἀποδράντας ἐκ τῆς ἀρχῆς ἀλλαχόσε ποι καταφυγόντας ζῆν · καίτοι οὐδεὶς ἄνδρα ἀγαπᾷ τύραννον , ἀλλὰ μισοῦσί τε καὶ ὑποπτεύουσι καὶ ῥᾳδίως ἐκδιδόασι τοῖς ἠδικημένοις · 
ὅσοι δὲ πολλῶν πόλεων ἄρχουσι καὶ ἐθνῶν καὶ ἀπείρου γῆς , ὥσπερ ὁ τῶν Περσῶν βασιλεύς , τούτοις δὲ οὐδ’ ἄν ποτε παραστῇ συνεῖναι τῶν κακῶν κἂν θεῶν τις ἀφέλῃ τὴν ἄγνοιαν αὐτῶν , οὐ δυνατὸν ἐκφυγεῖν . 
δοκεῖ δὲ οὐδέποτε ἂν ἀσφαλῶς ζῆν , οὐδ’ εἰ χαλκοῦς ἢ σιδηροῦς γένοιτο , ἀλλὰ καὶ οὕτως ἂν κατακοπεὶς ἢ καταχωνευθεὶς ἀπολέσθαι . 
ἐὰν μὲν οὖν τις αὐτῷ διαλέγηται θαρρῶν , ὁ δὲ ὀργίζεται καὶ δέδοικε τὴν παρρησίαν · ἐὰν δὲ θεραπεύων καὶ ὑποκατακλινόμενος , ὑποπτεύει τὴν θεραπείαν . 
καὶ ὑπὸ μὲν τῶν ἐλευθερίως προσερχομένων οἴεται ὑβρίζεσθαι , ὑπὸδὲ τῶν ταπεινοτέρων ἐξαπατᾶσθαι . 
καὶ λοιδορούμενος μὲν πολλαπλασίως ἀνιᾶται ἢ ἄλλος , ὅτι δὴ τύραννος ὢν ἀκούει κακῶς · 
ἐπαινούμενος δὲ οὐχ ἥδεται · οὐ γὰρ φρονοῦντας οὕτως οἴεται λέγειν . 
τοῦ δὲ καλλίστου καὶ λυσιτελεστάτου κτήματος ἁπάντων ἐστὶν ἀπορώτατος · εὐνοίας γὰρ καὶ φιλίας ἐλπίσαι δὲ οὐδὲν δύναται παρ’ οὐδενός , ἀλλὰ πρότερον τοὺς ἀγρίους λέοντας οἱ τρέφοντες ἀγαπήσουσιν ἢ τοὺς τυράννους οἱ θεραπεύοντες καὶ προσιόντες . 
ἐγὼ δὲ βαδίζω μὲν ὅποι βούλομαι , φησί , νύκτωρ , βαδίζω δὲ μεθ’ ἡμέραν μόνος , θαρρῶ δέ , εἰ δέοι , καὶ διὰ στρατοπέδου πορευόμενος ἄνευ κηρυκείου καὶ διὰ λῃστῶν · οὐδεὶς γὰρ ἐμοὶ πολέμιος οὐδὲ ἐχθρός ἐστι βαδίζοντι . 
ἂν δὲ ἅπας μὲν ἐκλίπῃ ὁ χρυσός , ἅπας δὲ ὁ ἄργυρος , ἅπας δὲ ὁ χαλκός , οὐκ ἂν ἐγὼ βλαβείην οὐδὲ μικρόν . 
ἐὰν δὲ ἅπασαι μὲν αἱ οἰκίαι πέσωσιν ὑπὸ σεισμοῦ , καθάπερ ἐν Σπάρτῃ ποτέ , καὶ πάντα διαφθαρῇ τὰ πρόβατα , ὡς μηδένα ἐσθῆτος εὐπορῆσαι , μὴ μόνον δὲ τὴν Ἀττικήν , ἀλλὰ καὶ 
Βοιωτίαν καὶ Πελοπόννησον καὶ Θετταλίαν ἀπορία καταλάβῃ , ὥσπερ ἤδη πρότερόν φασιν , οὐδὲν ἐγὼ χεῖρον οὐδὲ ἀπορώτερον βιώσομαι . 
παρὰ πόσον μὲν γὰρ ἔσομαι γυμνότερος τοῦ νῦν , πόσῳ δὲ ἀοικότερος ; 
ἱκανὰ δέ μοι τροφὴν παρασχεῖν καὶ μῆλα καὶ κέγχροι καὶ κριθαὶ καὶ ὄροβοι καὶ τὰ εὐτελέστατα τῶν ὀσπρίων καὶ φηγὸς ὑπὸ τῇ τέφρᾳ καὶ ὁ τῆς κρανείας καρπός , ᾗ φησιν Ὅμηρος εὐωχεῖν τοὺς τοῦ Ὀδυσσέως ἑταίρους τὴν Κίρκην , ὑφ’ ὧν ἀντέχει τρεφόμενα καὶ τὰ μέγιστα θηρία . 
ΔΙΟΓΕΝΗΣ ἢ περὶ ΑΡΕΤΗΣ . 
Διογένης ὁ Σινωπεὺς ἐκπεσὼν ἐκ τῆς πατρίδος , οὐδενὸς διαφέρων τῶν πάνυ φαύλων Ἀθήναζε ἀφίκετο , καὶ καταλαμβάνει συχνοὺς ἔτι τῶν Σωκράτους ἑταίρων · καὶ γὰρ Πλάτωνα καὶ Ἀρίστιππον καὶ Αἰσχίνην καὶ Ἀντισθένην καὶ τὸν Μεγαρέα Εὐκλείδην · 
Ξενοφῶν δὲ ἔφευγε διὰ τὴν μετὰ Κύρου στρατείαν . 
τῶν μὲν οὖν ἄλλων ταχὺ κατεφρόνησεν , Ἀντισθένει δὲ ἐχρῆτο , οὐκ αὐτὸν οὕτως ἐπαινῶν ὡς τοὺς λόγους οὓς ἔλεγεν , ἡγούμενος μόνους εἶναι ἀληθεῖς καὶ μάλιστα δυναμένους ἄνθρωπον ὠφελῆσαι . 
ἐπεὶ αὐτόν γε τὸν 
Ἀντισθένην παραβάλλων πρὸς τοὺς λόγους ἐνίοτε ἤλεγχεν ὡς πολὺ μαλακώτερον , καὶ ἔφη αὐτὸν εἶναι σάλπιγγα λοιδορῶν · αὑτοῦ γὰροὐκ ἀκούειν φθεγγομένου μέγιστον . 
καὶ ὁ Ἀντισθένης ὑπέμενεν αὐτὸν ταῦτα ἀκούων · πάνυ γὰρ ἐθαύμαζε τοῦ ἀνθρώπου τὴν φύσιν . 
ἔλεγεν οὖν ἀμυνόμενος ἀντὶ τῆς σάλπιγγος τοῖς σφηξὶν αὐτὸν ὅμοιον εἶναι . 
καὶ γὰρ τῶν σφηκῶν εἶναι τὸν μὲν ψόφον τῶν πτερῶν μικρόν , τὸ δὲ κέντρον δριμύτατον . 
ἔχαιρεν οὖν τῇ παρρησίᾳ τοῦΔιογένους , ὥσπερ οἱ ἱππικοί , ὅταν ἵππον θυμοειδῆ λάβωσιν , ἄλλως δὲ ἀνδρεῖον καὶ φιλόπονον , οὐδὲν ἧττον ἀποδέχονται τὸ χαλεπὸν τοῦ ἵππου · τοὺς δὲ νωθροὺς καὶ βραδεῖς μισοῦσι καὶ ἀποδοκιμάζουσιν . 
ἐνίοτε μὲν οὖν ἐπέτεινεν αὐτόν , ἐνίοτε δὲ ἐπειρᾶτο ἀνιέναι , ὥσπερ οἱ χορδοστρόφοι τὰ νεῦρα τείνουσι , προσέχοντες μὴ ῥαγῇ.ἐπεὶ δὲ ἀπέθανεν ὁ Ἀντισθένης καὶ τῶν ἄλλων οὐδένα ἡγεῖτο συνουσίας ἄξιον , μετέβη εἰς Κόρινθον , κἀκεῖ διῆγεν οὔτε οἰκίαν μισθωσάμενος οὔτε παρὰ ξένῳ τινὶ καταγόμενος , ἀλλ’ ἐν τῷ Κρανείῳ θυραυλῶν . 
ἑώρα γὰρ ὅτι πλεῖστοι ἄνθρωποι ἐκεῖ συνίασιδιὰ τοὺς λιμένας καὶ τὰς ἑταίρας , καὶ ὅτι ἡ πόλις ὥσπερ ἐν τριόδῳ τῆς Ἑλλάδος ἔκειτο . 
δεῖν οὖν τὸν φρόνιμον ἄνδρα , ὥσπερ τὸν ἀγαθὸν ἰατρόν , ὅπου πλεῖστοι κάμνουσιν , ἐκεῖσε ἰέναι βοηθήσοντα , οὕτως ὅπου πλεῖστοί εἰσιν ἄφρονες , ἐκεῖ μάλιστα ἐπιδημεῖν , ἐξελέγχοντα καὶ κολάζοντα τὴν ἄνοιαν αὐτῶν . 
ἐπεὶ δὲ ἧκεν ὁ τῶνἸσθμίων χρόνος καὶ πάντες ἦσαν ἐν Ἰσθμῷ , κατέβη καὶ αὐτός . 
εἰώθει γὰρ ἐπισκοπεῖν ἐν ταῖς πανηγύρεσι τὰς σπουδὰς τῶν ἀνθρώπων καὶ τὰς ἐπιθυμίας καὶ ὧν ἕνεκα ἀδημονοῦσι καὶ ἐπὶ τίσι μέγα φρονοῦσι . 
παρέσχε δὲ καὶ αὑτὸν τῷ βουλομένῳ ἐντυγχάνειν , καὶ ἔλεγε θαυμάζειν ὅτι εἰ μὲν ἔφη ὀδόντας ἰᾶσθαι , πάντες ἂν αὐτῷ προσῇσαν οἱ δεόμενοι ὀδόντα ἐξελέσθαι , καὶ νὴ Δία εἰ ὑπέσχετο ὀφθαλμοὺς θεραπεύειν , πάντες ἂν οἱ ὀφθαλμιῶντες αὑτοὺς ἐπεδείκνυον · ὁμοίως δέ , εἰ σπληνὸς ἢ ποδάγρας ἢ κορύζης εἰδέναι φάρμακον · ἐπεὶ δὲ ἔφη παύσειν τοὺς πεισομένους αὐτῷ ἀγνοίας καὶ πονηρίας καὶ ἀκολασίας , οὐδεὶς αὐτῷ προσεῖχεν οὐδὲ ἐκέλευεν ἰᾶσθαι αὑτόν , οὐδ’ ἂν εἰ πολὺ προσλήψεσθαι ἀργύριον ἔμελλεν , ὡς ἧ( ? ? )τον ὑπὸ τούτων ἢ ἐκεῖνοι ἐνοχλούμενος ἢ χαλεπώτερον ἀνθρώπῳ σπληνὸς ἀνέχεσθαι οἰδοῦντος καὶ διεφθαρμένου ὀδόντος ἢ ψυχῆς ἄφρονος καὶ ἀμαθοῦς καὶ δειλῆς καὶ θρασείας καὶ φιληδόνου καὶ ἀνελευθέρου καὶ ὀργίλης καὶ λυπηρᾶς καὶ πανούργου καὶ πάντα τρόπον διεφθαρμένης . 
καὶ δὴ καὶ τότε ἦν περὶ τὸν νεὼν τοῦ Ποσειδῶνος ἀκούειν πολλῶν μὲν σοφιστῶν κακοδαιμόνων βοώντων καὶ λοιδορουμένων ἀλλήλοις , καὶ τῶν λεγομένων μαθητῶν ἄλλου ἄλλῳ μαχομένων , πολλῶν δὲ συγγραφέων ἀναγιγνωσκόντων ἀναίσθητα συγγράμματα , πολλῶν δὲ ποιητῶν ποιήματα ᾀδόντων , καὶ τούτους ἐπαινούντων ἑτέρων , πολλῶν δὲ θαυματοποιῶν θαύματα ἐπιδεικνύντων , πολλῶν δὲ τερατοσκόπων τέρατα κρινόντων , μυρίων δὲ ῥητόρων δίκας στρεφόντων , οὐκ ὀλίγων δὲ καπήλων διακαπηλευόντων ὅ , τι τύχοιεν ἕκαστος . 
εὐθὺς οὖν καὶ αὐτῷ τινες προσῆλθον , τῶν μὲν Κορινθίων οὐδείς · οὐδὲ γὰρ ᾤοντο οὐδὲν ὠφεληθήσεσθαι , ὅτι καθ’ ἡμέραν ἑώρων αὐτὸν ἐν Κορίνθῳ · τῶν δὲ ξένων ἦσαν οἱ προσιόντες , καὶ τούτων ἕκαστος βραχύ τι εἰπὼν ἢ ἀκούσας ἀπῄει , φοβούμενος τὸν ἔλεγχον . 
διὰ δὴ τοῦτο ἔφη ὁ Διογένης προσεοικέναι τοῖς κυσὶ τοῖς Λάκωσι · καὶ γὰρ τούτους , ὅταν στῶσιν εἰς τὰς πανηγύρεις , πολλοὺς μὲν εἶναι τοὺς καταψήχοντας καὶ προσπαίζοντας , μηδένα δὲ ὠνεῖσθαι ῥᾳδίως , διὰ τὸ μὴ ἐπίστασθαι χρῆσθαι . 
πυθομένου δέ τινος εἰ καὶ αὐτὸς ἥκοι τὸν ἀγῶνα θεασόμενος , οὐκ , ἔφη , ἀλλ’ ἀγωνιούμενος . 
καὶ ὃς ἐγέλασέ τε καὶ ἤρετο αὐτὸν τίνας ἔχοι τοὺς ἀνταγωνιστάς . 
ὁ δὲ ὥσπερ εἰώθει ὑποβλέψας , Τοὺς χαλεπωτάτους , εἶπε , καὶ ἀμαχωτάτους , οἷς οὐδεὶς δύναται ἀντιβλέψαι τῶν 
Ἑλλήνων , οὐ μέντοι διατρέχοντας ἢ παλαίοντας ἢ διαπηδῶντας οὐδὲ πυκτεύοντας καὶ ἀκοντίζοντας καὶ δισκεύοντας ἀλλὰ τοὺς σωφρονίζοντας.τίνας μήν ; 
ἤρετο . 
τοὺς πόνους , ἔφη , μάλα ἰσχυρούς τε καὶ ἀνικήτους ὑπὸ ἀνθρώπων ἐμπεπλησμένων καὶ τετυφωμένων καὶ τὰς μὲν ἡμέρας ὅλας ἐσθιόντων , ἐν δὲ ταῖς νυξὶ ῥεγκόντων , ὑπὸ δὲ ἀνδρῶν ἡττωμένους λεπτῶν τε καὶ ἀσάρκων καὶ τῶν σφηκῶν τὰς γαστέρας μᾶλλον ἐντετμημένων . 
ἢ σὺ οἴει τούτων τι ὄφελοσεἶναι τῶν τὰς μεγάλας κοιλίας ἐχόντων , οὓς ἐχρῆν περιαγαγόντας καὶ περικαθάραντας ἐκβαλεῖν , μᾶλλον δὲ καταθύσαντας καὶ κατατεμόντας εὐωχεῖσθαι , καθάπερ οἶμαι τὰ τῶν κητῶν κρέα , τοὺς νοῦν ἔχοντας , ἕψοντας ἁλσὶ καὶ θαλάσσῃ , τὴν δὲ πιμελὴν τήξαντας , ὥσπερ ἐν Πόντῳ παρ’ ἡμῖν τὸ τῶν δελφίνων στέαρ , ἀλείφεσθαι τοὺσδεομένους . 
οἶμαι γὰρ αὐτοὺς τῶν ὑῶν ἥττονα ψυχὴν ἔχειν . 
ὁ δὲ ἀνὴρ ὁ γενναῖος ἡγεῖται τοὺς πόνους ἀνταγωνιστὰς μεγίστους , καὶ τούτοις ἀεὶ φιλεῖ μάχεσθαι καὶ τὴν νύκτα καὶ τὴν ἡμέραν , οὐχ ὑπὲρ σελίνου , ὥσπερ αἱ αἶγες , οὐδὲ κοτίνου καὶ πίτυος , ἀλλὰ ὑπὲρ εὐδαιμονίας καὶ ἀρετῆς παρὰ πάντα τὸν βίον , οὐχ ὅταν Ἠλεῖοι προείπωσινἢ Κορίνθιοι ἢ τὸ κοινὸν Θετταλῶν , μηδένα αὐτῶν φοβούμενον μηδὲ εὐχόμενον ἄλλῳ λαχεῖν , ἀλλὰ προκαλούμενον ἐφεξῆς ἅπαντας , καὶ λιμῷ φιλονεικοῦντα καὶ ψύχει καὶ δίψος ὑπομένοντα , κἂν δέῃ μαστιγούμενον καρτερεῖν καὶ τεμνόμενον καὶ καόμενον μηδὲν μαλακὸν ἐνδιδόντα · πενίαν δὲ καὶ φυγὴν καὶ ἀδοξίαν καὶ τὰ τοιαῦταμηδὲν ἡγεῖσθαι δεινὸν αὑτῷ , ἀλλὰ πάνυ κοῦφα , καὶ πολλάκις παίζειν ἐν αὐτοῖς τὸν ἄνδρα τὸν τέλειον , ὥσπερ οἱ παῖδες τοῖς ἀστραγάλοις καὶ ταῖς σφαίραις ταῖς ποικίλαις . 
καὶ γὰρ δοκοῦσι μέν , ἔφη , δεινοὶ καὶ ἀνυπόστατοι πᾶσι τοῖς κακοῖς οἱ ἀνταγωνισταὶ οὗτοι · ἐὰν δέ τις αὐτῶν καταφρονήσῃ καὶ προσίῃ θαρρῶν οὐ χαλεπὸν δειλοὺς καὶ ἀδυνάτους ἄνδρας ἰσχυροὺς κρατῆσαι , μάλιστα τοῖς κυσὶν ὁμοίους , οἳ τοὺς μὲν φεύγοντας ἐπιδιώκουσι καὶ δάκνουσι καὶ διέσπασαν ἔστιν οὓς καταλαβόντες , τοὺς δὲ ἐπιόντας καὶ μαχομένους φοβοῦνται καὶ ἀναχωροῦσι , τελευτῶντες δὲ σαίνουσιν , ἐπειδὰν συνήθεις γένωνται . 
οἱ δὲ πολλοὶ ἄνθρωποι ἐκπεπληγμένοι αὐτοὺς καὶ ἀεί ποτε φεύγοντες κρίνουσιν , οὐδέποτε ἐναντίον βλέποντες . 
καὶ γὰρ δή , ὥσπερ οἱ πυκτεύειν εἰδότες , ἐὰν μὲν προλάβωσι τὸν ἀνταγωνιστήν , οὐ παίονται τὴν ἀρχήν , πολλάκις δὲ ἀπέβησαν αὐτοὶ καταβαλόντες · 
ἐὰν δὲ ὑποχωρῶσι φοβούμενοι , τότ’ ἰσχυροτάτας πληγὰς λαμβάνουσιν · 
οὕτως ἐὰν μέν τις τοὺς πόνους δέχηται καταφρονῶν καὶ πλησιάζῃ προθύμως , οὐ πάνυ ἰσχύουσι πρὸς αὐτόν · ἐὰν δὲ ἀφιστῆται καὶ ἀναχωρῇ , τῷ παντὶ μείζους καὶ σφοδρότεροι δοκοῦσι . 
τοῦτο δ’ ἂν ἴδοις καὶ ἐπὶ τοῦ πυρὸς γιγνόμενον · ἐὰν μὲν σφόδρα ἐπιβῇς , ἔσβεσας τὸ πῦρ · ἐὰν δὲ ὑποπτεύων καὶ δεδοικώς , σφόδρα ἐκαύθης · 
ὥσπερ ἐνίοτε παίζοντες οἱ παῖδες τῇ γλώττῃ τὸ πῦρ σβεννύουσιν . 
οὗτοι μὲν οὖν οἱ ἀνταγωνισταὶ σχεδὸν ὅμοιοί εἰσι τοῖς παμμάχοις , παίοντές τε καὶ ἄγχοντες καὶ διασπῶντες καὶ ἀποκτιννύντες ἐνίοτε . 
ἑτέρα δὲ δεινοτέρα μάχη καὶ ἀγών ἐστιν οὐ μικρός , ἀλλὰ πολὺ τούτου μείζων καὶ ἐπικινδυνότερος ὁ πρὸς τὴν ἡδονήν , οὐκ ἄντικρυς βιαζομένην , ἀλλ’ ἐξαπατῶσαν καὶ γοητεύουσαν δεινοῖς φαρμάκοις οὐχ οἵαν Ὅμηρός φησιν , αὖθις δὲ δριμεῖα μάχη παρὰ νηυσὶν ἐτύχθη . 
ὀξέσι δὴ πελέκεσσι καὶ ἀξίναις ἐμάχοντο καὶ ξίφεσιν μεγάλοισιν οὐχ οὗτος ὁ τρόπος τῆς μάχης · οὐδὲ γὰρ ἄντικρυς βιάζεσθαι τὴν ἡδονήν , ἀλλ’ ἐξαπατᾶν καὶ γοητεύειν δεινοῖς φαρμάκοις , ὥσπερ 
Ὅμηρός φησι τὴν Κίρκην τοὺς τοῦ Ὀδυσσέως ἑταίρους καταφαρμάξαι , κἄπειτα τοὺς μὲν σῦς αὐτῶν , τοὺς δὲ λύκους γενέσθαι , τοὺς δὲ ἄλλ’ ἄττα θηρία , τοιοῦτόν ἐστι τὸ χρῆμα τῆς ἡδονῆς , οὐχ ἁπλῶς ἐπιβουλευούσης , ἀλλὰ πάντα τρόπον , διά τε τῆς ὄψεως καὶ ἀκοῆς ἢ ὀσφρήσεως ἢ γεύσεως ἢ ἁφῆς , ἔτι δὲ σιτίοις καὶ ποτοῖς καὶ ἀφροδισίοις διαφθεῖραι πειρωμένης , ὁμοίως μὲν ἐγρηγορότας , ὁμοίως δὲκοιμωμένους . 
οὐδὲ γὰρ ὥσπερ πρὸς τοὺς πολεμίους ἔστι φυλακὰς καταστήσαντας καθεύδειν , ἀλλὰ μάλιστα δὴ πάντων τότε ἐπιτίθεται , τὰ μὲν αὐτῷ τῷ ὕπνῳ μαραίνουσα καὶ δουλουμένη , τὰ δὲ ἐπιπέμπουσα ὀνείρατα πανοῦργα καὶ ἐπίβουλα , ἀναμιμνῄσκοντα αὐτῆς . 
ὁ μὲν οὖν πόνος διὰ τῆς ἁφῆς ἐπιγίγνεται ὡς τὸ πολὺ καὶ ταύτῃ πρόσεισιν , ἡδὲ ἡδονὴ κατὰ πᾶσαν αἴσθησιν ὁπόσας ἄνθρωπος αἰσθήσεις ἔχει , καὶ δεῖ τοῖς μὲν πόνοις ἀπαντᾶν καὶ συμπλέκεσθαι , τὴν δὲ ἡδονὴν φεύγειν ὡς πορρωτάτω καὶ μηδὲν ὅλως ἢ τἀναγκαῖα ὁμιλεῖν . 
καὶ ἐνταῦθα ὁ κράτιστος ἀνήρ κράτιστος δὲ σχεδόν , ὃς ἂν δύνηται πλεῖστον ἀποφεύγειν τὰς ἡδονάς · οὐδὲ γὰρ ἔστιν ἡδονῇ συνόντα ἢ καὶ πειρώμενονσυνεχῶς μὴ οὐ πάντως ἁλῶναι . 
ὅταν οὖν κρατήσῃ καὶ περιγένηται τῆς ψυχῆς τοῖς φαρμάκοις , γίγνεται τὸ λοιπὸν ἤδη τὸ τῆς 
Κίρκης , πλήξασα ῥᾳδίως τῇ ῥάβδῳ εἰς συφεόν τινα ἐλαύνει καὶ καθείργνυσι καὶ τὸ λοιπὸν ἀπ’ ἐκείνου ἤδη ὁ ἄνθρωπος διατελεῖ σῦς ὢν ἢ λύκος , γίγνονται δὲ καὶ ὄφεις ὑφ’ ἡδονῆς ποικίλοι καὶὀλέθριοι καὶ ἄλλ’ ἄττα ἑρπετά , καὶ θεραπεύουσιν ἐκείνην ἀεὶ περὶ τὰς θύρας ὄντες καὶ ἐπιθυμοῦντες μὲν τῆς ἡδονῆς καὶ λατρεύοντες ἐκείνῃ , μυρίους δὲ ἄλλως πόνους ἔχοντες . 
ἡ γὰρ ἡδονὴ κρατήσασα αὐτῶν καὶ παραλαβοῦσα τοῖς πόνοις παραδίδωσι τοῖς ἐχθίστοις καὶ χαλεπωτάτοις . 
τοῦτον δὴ τὸν ἀγῶνα ἐμοὶ καρτεροῦντι καὶπαραβαλλομένῳ πρὸς ἡδονὴν καὶ πόνον οὐδεὶς προσέχει τῶν ἀθλίων ἀνθρώπων , ἀλλὰ τοῖς ἀνδραπόδοις τοῖς πηδῶσι καὶ τρέχουσι καὶ χορεύουσιν . 
οὐδὲ γὰρ τὸν Ἡρακλέα ἑώρων ἀγωνιζόμενον καὶ πονοῦντα , οὐδὲ ἔμελεν αὐτοῖς , ἀλλὰ καὶ τότε ἴσως ἀθλητάς τινας ἐθαύμαζον , Ζήτην καὶ Κάλαϊν καὶ Πηλέα καὶ ἄλλους τοιούτους δρομέας τινὰς καὶ παλαιστάς · καὶ τοὺς μὲν ἐπὶ κάλλει , τοὺς δὲ ἐπὶ πλούτῳ ἐθαύμαζον , καθάπερ Ἰασίωνα καὶ Κινύραν · περὶ δὲ τοῦ Πέλοπος ἔλεγον ὅτι καὶ τὸν ὦμον ἐλεφάντινον ἔχοι , ὥσπερ τι ὄφελος ἀνθρώπου χρυσῆν χεῖρα ἢ ἐλεφαντίνην ἔχοντος ἢ ὀφθαλμοὺς ἀδάμαντος ἢ σμαράγδου · τὴν δὲ ψυχὴν οὐκ ἐγίγνωσκον αὐτοῦ ὁποίαν τινὰ εἶχεν . 
τὸν δὲ Ἡρακλέα πονοῦντα μὲν καὶ ἀγωνιζόμενον ἠλέουν , καὶ ἔφασαν αὐτὸν ἀνθρώπων ἀθλιώτατον · καὶ διὰ τοῦτο ἄθλους ἐκάλουν τοὺς πόνους αὐτοῦ καὶ τὰ ἔργα , ὡς τὸν ἐπίπονον βίον ἄθλιον ὄντα · ἀποθανόντα δὲ πάντων σσσμάλιστα τιμῶσι καὶ θεὸν νομίζουσι καί φασιν Ἥβῃ συνοικεῖν , καὶ τούτῳ πάντες εὔχονται , ὅπως αὐτοὶ μὴ ἔσονται ἄθλιοι , τῷ πλεῖστα ἀθλήσαντι . 
τὸν δὲ Εὐρυσθέα οἴονται κρατεῖν τούτου καὶ ἐπιτάττειν , ὃν οὐδενὸς ἄξιον νενομίκασιν , οὐδὲ εὔξατο οὐδὲ ἔθυσεν οὐδέποτε οὐδεὶς Εὐρυσθεῖ . 
πλὴν ὅ γε Ἡρακλῆς περιῄει τὴν Εὐρώπην καὶ τὴν Ἀσίαν ἅπασαν , οὐδὲν ὢν τούτοις ὅμοιος τοῖς ἀθληταῖς — 
ποῦ γὰρ ἂν ἠδυνήθη προελθεῖν σάρκας τοσαύτας ἔχων ἢ τοσούτων κρεῶν δεόμενος ἢ βαθὺν οὕτως ὕπνον καθεύδων ; 
— 
ἀλλ’ ἄγρυπνος καὶ λεπτός , ὥσπερ οἱ λέοντες , ὀξὺ βλέπων , ὀξὺ ἀκούων , οὔτε χειμῶνος οὔτε καύματος φροντίζων , οὐδὲν δεόμενος στρωμάτων ἢ χλανίδων ἢ ταπήτων , ἀλλὰ δέρμα ἀμπεχόμενος ῥυπαρόν , λιμοῦ πνέων , τοῖς ἀγαθοῖς βοηθῶν , τοὺς κακοὺς κολάζων . 
καὶ Διομήδην δὲ τὸν Θρᾷκα , ὅτι ποικίλην εἶχεν ἐσθῆτα καὶ καθῆστο ἐπὶ θρόνου πίνων δῑ ἡμέρας καὶ τρυφῶν , καὶ τοὺς ξένους ἠδίκει καὶ τοὺς ὑφ’ αὑτῷ , πολλὴν ἵππον τρέφων , τῷ ῥοπάλῳ παίων διήραξεν ὥσπερ πίθον παλαιόν . 
καὶ τὸν 
Γηρυόνην , πλείστους βοῦς ἔχοντα καὶ τῶν πρὸς ἑσπέρας ἁπάντων πλουσιώτατον ὄντα καὶ ὑπερηφανώτατον , αὐτόν τε ἀπέκτεινε καὶ τοὺς ἀδελφοὺς καὶ τὰς βοῦς ἀπήλασε . 
τὸν δὲ Βούσιριν εὑρὼν πάνυ ἐπιμελῶς ἀθλοῦντα καὶ δῑ ὅλης ἡμέρας ἐσθίοντα καὶ φρονοῦντα μέγιστον ἐπὶ πάλῃ , διέρρηξεν ἐπὶ τὴν γῆν καταβαλὼν ὥσπερ τοὺς θυλάκους τοὺς σφόδρα γέμοντας . 
καὶ τῆς Ἀμαζόνος ἔλυσε τὴν ζώνην , θρυπτομένης αὐτῷ καὶ νομιζούσης ὅτι τῷ κάλλει κρατήσει , συγγενόμενος δ’ ἀπῄει δείξας ὅτι οὐκ ἄν ποτε ἡττηθείη κάλλους οὐδ’ ἂν μείνειε χάριν γυναικὸς πόρρω τῶν αὑτοῦ κτημάτων οὐδέποτε . 
τὸν δὲ Προμηθέα , σοφιστήν τινα , ἐμοὶ δοκεῖν , καταλαβὼν ὑπὸ δόξης ἀπολλύμενον , καὶ νῦν μὲν οἰδοῦντος αὐτῷ καὶ αὔξοντος τοῦ ἥπατος , ὁπότε ἐπαινοῖτο , πάλιν δὲ φθίνοντος , ὁπότε ψέγοιεν αὐτόν , ἐλεήσας καὶ φοβήσας ἔπαυσε τοῦ τύφου καὶ τῆς φιλονικίας · καὶ οὕτως ᾤχετο ὑγιᾶ ποιήσας . 
ταῦτα μὲν οὖν ἔπραττεν οὐδὲν Εὐρυσθεῖ χαριζόμενος . 
τὰ δὲ μῆλα τὰ χρυσᾶ ἃ ἐκόμισε λαβὼν ἔδωκεν ἐκείνῳ , τὰ τῶν Ἑσπερίδων · οὐδὲν γὰρ αὐτῶν ἐδεῖτο , ἀλλ’ ἐκέλευσε κλάειν ἔχοντα . 
μηδὲν γὰρ ὄφελος εἶναι ἀνθρώπῳ χρυσῶν μήλων · μηδὲγὰρ ταῖς Ἑσπερίσι γενέσθαι . 
πέρας δέ , ἐπεὶ βραδύτερος ἐγίγνετο καὶ ἀσθενέστερος αὑτοῦ , φοβούμενος μὴ οὐ δύνηται ζῆν ὁμοίως , ἔπειτα οἶμαι νόσου τινὸς καταλαβούσης κάλλιστα ἀνθρώπων ἐθεράπευσεν αὑτόν , πυρὰν νήσας ἐν τῇ αὐλῇ ξύλων ὡς ξηροτάτων καὶ δείξας ὅτι οὐδὲν ἄξιον ἐφρόντιζε τοῦ πυρετοῦ . 
πρότερον δέ , ἵνα μὴ δοκῇ σεμνὰ μόνον καὶ μεγάλα ἔργα διαπράττεσθαι , τὴν κόπρον ἀπελθὼν τὴν κειμένην παρ’ Αὐγέᾳ , πολύ τι χρῆμα πολλῶν ἐτῶν , ἐκείνην ἐξεφόρει καὶ ἐκάθαιρεν . 
ἡγεῖτο γὰρ οὐχ ἧττον αὑτῷ διαμαχητέον εἶναι καὶ πολεμητέον πρὸς τὴν δόξαν ἢ τὰ θηρία καὶ τῶν ἀνθρώπων τοὺς κακούργους.ταῦτα δὲ λέγοντος τοῦ Διογένους , περιίσταντο πολλοὶ καὶ πάνυ ἡδέως ἠκροῶντο τῶν λόγων . 
ἐννοήσας δὲ οἶμαι τὸ τοῦ Ἡρακλέους , τοὺς μὲν λόγους ἀφῆκε , χαμαὶ δὲ καθεζόμενος ἐποίει τι τῶν ἀδόξων . 
εὐθὺς οὖν οἱ πολλοὶ κατεφρόνουν αὐτοῦ καὶ μαίνεσθαι ἔφασαν , καὶ πάλιν ἐθορύβουν σοφισταί , καθάπερ ἐν τέλματι βάτραχοι τὸνὕδρον οὐχ ὁρῶντες . 
ΔΙΟΓΕΝΗΣ ἢ ΙΣΘΜΙΚΟΣ . 
Ἰσθμίων ὄντων κατέβη Διογένης εἰς τὸν Ἰσθμόν , ὡς ἔοικεν , ἐν Κορίνθῳ διατρίβων . 
παρετύγχανε δὲ ταῖς πανηγύρεσιν οὐχ ὧνπερ οἱ πολλοὶ ἕνεκα , βουλόμενοι θεάσασθαι τοὺς ἀθλητὰς καὶ ἵνα ἐμπλησθῶσιν , ἀλλ’ ἐπισκοπῶν οἶμαι τοὺς ἀνθρώπους καὶ τὴν ἄνοιαν αὐτῶν . 
ᾔδει γὰρ ὅτι φανερώτατοί εἰσιν ἐν ταῖς ἑορταῖς καὶ ταῖς πανηγύρεσιν · ἐν δὲ πολέμῳ καὶ στρατοπέδῳ λανθάνουσι μᾶλλον διὰ τὸ κινδυνεύειν καὶ φοβεῖσθαι . 
καὶ μέντοι ἐνόμιζε τότε εὐιατοτέρους εἶναι · καὶ γὰρ τὰ νοσήματα τοῦ σώματος , ὅταν ἔκδηλα ᾖ , ῥᾷον θεραπεύεσθαι ὑπὸ τῶν ἰατρῶν ἢ μέχρι ὑποστέλλεται · 
τοὺς μέντοι ἀμελουμένους τῶν ἀνθρώπων ἐν ταῖς τοιαύταις διατριβαῖς τάχιστα ἀπόλλυσθαι . 
διὰ ταῦτα παρέβαλλεν εἰς τὰς πανηγύρεις . 
ἔλεγε δὲ ἐπισκώπτων , ὅτι ἐπιπλήττοι τὸ τοῦ κυνός · 
διὰ τὴν χαλεπότητα καὶ τὸ λοιδορεῖσθαι κύνα αὐτὸν ἀπεκάλουν · 
τοὺς γὰρ κύνας ἕπεσθαι μὲν εἰς τὰς πανηγύρεις , μηδένα δὲ ἀδικεῖν τῶν ἐκεῖ γιγνομένων , ὑλακτεῖν δὲ καὶ μάχεσθαι τοῖς κακούργοις καὶ λῃσταῖς , καὶ ὅταν οἱ ἄνθρωποι μεθυσθέντες καθεύδωσιν , αὐτοὺς ἐγρηγορότας φυλάττειν . 
ὡς δὲ ἐφάνη ἐν τῇ πανηγύρει , Κορινθίων μὲν οὐδεὶς αὐτῷ προσεῖχε τὸν νοῦν , ὅτι πολλάκις αὐτὸν ἑώρων ἐν τῇ πόλει καὶ περὶ τὸ Κράνειον . 
οἱ γὰρ ἄνθρωποι οὓς ἂν ἀεὶ βλέπωσι καὶ οἷς νομίζουσιν εἶναι ὁπότε βούλονται προσελθεῖν , τούτων οὐ πάνυ φροντίζουσιν · οὓς δ’ ἂν διὰ χρόνου ἴδωσιν ἢ μηδεπώποτε ἑωρακότες , πρὸς ἐκείνους τρέπονται . 
ὅθεν ἥκιστα ὠφελοῦντο ὑπὸ τοῦ Διογένους Κορίνθιοι , καθάπερ ἂν εἰ νοσοῦντες ἐπιδημοῦντος ἰατροῦ μὴ προσῄεσαν ἀλλ’ ἐνόμιζον ἱκανὸν εἶναι καὶ τὸ ὁρᾶν αὐτὸν ἐν τῇ πόλει . 
τῶν δὲ ἄλλων οἱ μακρόθεν μάλιστα προσῄεσαν πρὸς αὐτόν , ἀπὸ τῆς Ἰωνίας τε καὶ Σικελίας καὶ Ἰταλίας ὅσοι παρῆσαν καὶ τῶν ἐκ Λιβύης τινὲς καὶ τῶν ἐκ Μασσαλίας καὶ ἀπὸ Βορυσθένους , οὗτοι δὴ πάντες ἰδεῖν βουλόμενοι μᾶλλον αὐτὸν καὶ βραχύ τι ἀκοῦσαι λέγοντος , ὡς ἔχοιεν ἀπαγγέλλειν ἑτέροις , ἢ βελτίους γενέσθαι . 
ἐδόκει γὰρ ἱκανὸς εἶναι λοιδορῆσαι καὶ τοῖσἐρωτῶσιν ἀποκρίνασθαι πρὸς ἔπος . 
ὥσπερ οὖν τοῦ Ποντικοῦ μέλιτος γεύεσθαι ἐπιχειροῦσιν οἱ ἄπειροι , γευσάμενοι δὲ παραχρῆμα ἐξέπτυσαν δυσχεράναντες , ὅτι πικρόν ἐστι καὶ ἀηδές , οὕτως καὶ τοῦ Διογένους ἀποπειρᾶσθαι μὲν ἤθελον διὰ πολυπραγμοσύνην , ἐλεγχόμενοι δὲ ἀπεστρέφοντο καὶ ἔφευγον . 
καὶ ἄλλων μὲν ἥδοντολοιδορουμένων , αὐτοὶ δὲ ἐφοβοῦντο καὶ ἀνεχώρουν . 
καὶ εἰ μὲν ἔσκωπτέν τε καὶ ἔπαιζεν , ὥσπερ εἰώθει ἐνίοτε , ὑπερφυῶς ἔχαιρον , ἀνατειναμένου δὲ καὶ σπουδάσαντος οὐχ ὑπέμενον τὴν παρρησίαν · 
καθάπερ οἶμαι τὰ παιδία προσπαίζοντα ἥδεται τοῖς γενναίοις κυσίν , ἐπειδὰν δὲ χαλεπήνῃ καὶ ὑλάξῃ μεῖζον , ἐξεπλάγη καὶ τῷδέει τέθνηκε . 
καὶ τότε ἐκεῖνος ἐποίει ταὐτά , οὐδὲν μεταστρεφόμενος οὐδὲ φροντίζων , εἴτε ἐπαινοίη τις αὐτὸν εἴτε καὶ ψέγοι τῶν παρόντων , οὐδὲ εἰ τῶν πλουσίων τε καὶ ἐνδόξων ἢ στρατηγὸς ἢ δυνάστης διαλέγοιτο προσελθὼν ἢ τῶν πάνυ φαύλων τε καὶ πενήτων · 
ἀλλὰ τῶν μὲν τοιούτων ληρούντων ἐνίοτε κατεφρόνει , τοὺσδὲ σεμνοὺς εἶναι βουλομένους καὶ μέγα φρονοῦντας ἐφ’ αὑτοῖς διὰ πλοῦτον ἢ γένος ἢ ἄλλην τινὰ δύναμιν , τούτους μάλιστα ἐπίεζε καὶ ἐκόλαζε πάντα τρόπον . 
τινὲς μὲν οὖν αὐτὸν ἐθαύμαζον ὡς σοφώτατον πάντων , τισὶ δὲ μαίνεσθαι ἐδόκει , πολλοὶ δὲ κατεφρόνουν ὡς πτωχοῦ τε καὶ οὐδενὸς ἀξίου , τινὲς δ’ ἐλοιδόρουν , οἱ δὲπροπηλακίζειν ἐπεχείρουν , ὀστᾶ ῥιπτοῦντες πρὸ τῶν ποδῶν , ὥσπερ τοῖς κυσίν , οἱ δὲ καὶ τοῦ τρίβωνος ἥπτοντο προσιόντες , πολλοὶ δὲ οὐκ εἴων , ἀλλ’ ἠγανάκτουν , καθάπερ Ὅμηρός φησι τὸν Ὀδυσσέα προσπαίζειν τοὺς μνηστῆρας , κἀκεῖνον πρὸς ὀλίγας ἡμέρας ἐνεγκεῖν τὴν ἀκολασίαν αὐτῶν καὶ τὴν ὕβριν · ὁ δὲ ὅμοιος ἦν ἐν ἅπαντι · 
τῷ ὄντι γὰρ ἐῴκει βασιλεῖ καὶ δεσπότῃ , πτωχοῦ στολὴν ἔχοντι , κἄπειτα ἐν ἀνδραπόδοις τε καὶ δούλοις αὑτοῦ στρεφομένῳ τρυφῶσι καὶ ἀγνοοῦσιν ὅστις ἐστί , καὶ ῥᾳδίως φέροντι μεθύοντας ἀνθρώπους καὶ μαινομένους ὑπὸ ἀγνοίας καὶ ἀμαθίας . 
ὅμως δὲ οἵ τε ἀθλοθέται τῶν Ἰσθμίων καὶ τῶν ἄλλων ὅσοι ἔντιμοι καὶ δυνατοὶ σφόδρα ἠποροῦντο καὶ συνεστέλλοντο , κατ’ ἐκεῖνον ὁπότε γένοιντο , καὶ πάντες οὗτοι σιγῇ παρῄεσαν ὑποβλέποντες αὐτόν . 
ἐπεὶ δὲ καὶ ἐστεφανώσατο τῆς πίτυος , πέμψαντες οἱ Κορίνθιοι τῶν ὑπηρετῶν τινας ἐκέλευον ἀποθέσθαι τὸν στέφανον καὶ μηδὲν παράνομον ποιεῖν . 
ὁ δὲ ἤρετο αὐτοὺς διὰ τί παράνομόν ἐστιν αὐτὸν ἐστεφανῶσθαι τῆς πίτυος , ἄλλους δὲ οὐ παράνομον . 
εἶπεν οὖν τις αὐτῶν , Ὅτι οὐ νενίκηκας , ὦ Διόγενες . 
ὁ δέ , Πολλούς γε , εἶπεν , ἀνταγωνιστὰς καὶ μεγάλους , οὐχ οἷα ταῦτά ἐστι τὰ ἀνδράποδα τὰ νῦν ἐνταῦθα παλαίοντα καὶ δισκεύοντα καὶ τρέχοντα , τῷ παντὶ δὲ χαλεπωτέρους , πενίαν καὶ φυγὴν καὶ ἀδοξίαν , ἔτι δὲ ὀργήν τε καὶ λύπην καὶ ἐπιθυμίαν καὶ φόβον καὶ τὸ πάντων ἀμαχώτατον θηρίον , ὕπουλον καὶ μαλθακόν , ἡδονήν · ᾗ οὐδεὶς οὔτε τῶν Ἑλλήνων οὔτε τῶν βαρβάρων ἀξιοῖ μάχεσθαι καὶ περιεῖναι τῇ ψυχῇ κρατήσας , ἀλλὰ πάντες ἥττηνται καὶ ἀπειρήκασι πρὸς τὸν ἀγῶνα τοῦτον , 
Πέρσαι καὶ Μῆδοι καὶ Σύροι καὶ Μακεδόνες καὶ Ἀθηναῖοι καὶ 
Λακεδαιμόνιοι , πλὴν ἐμοῦ . 
πότερον ὑμῖν ἄξιος δοκῶ τῆς πίτυος , ἢ λαβόντες αὐτὴν δώσετε τῷ πλείστων κρεῶν γέμοντι ; 
ταῦτα οὖν ἀπαγγέλλετε τοῖς πέμψασι καὶ ὅτι αὐτοὶ παρανομοῦσιν · οὐ γὰρ νικήσαντες οὐδένα ἀγῶνα περιέρχονται στεφάνους ἔχοντες · καὶ ὅτι ἐνδοξότερα πεποίηκε τὰ Ἴσθμια κατακρατήσας αὐτὸς τὸν στέφανον , καὶ ὅτι οὐ τοῖς ἀνθρώποις , ἀλλὰ ταῖς αἰξὶ δηλαδὴ περιμάχητον αὐτὸν εἶναι δεῖ. μετὰ δὲ τοῦτο ἰδών τινα ἐκ τοῦ σταδίου βαδίζοντα μετὰ πολλοῦ πλήθους καὶ μηδὲ ἐπιβαίνοντα τῆς γῆς , ἀλλὰ ὑψηλὸν φερόμενον ὑπὸ τοῦ ὄχλου , τοὺς δέ τινας ἐπακολουθοῦντας καὶ βοῶντας , ἄλλους δὲ πηδῶντας ὑπὸ χαρᾶς καὶ τὰς χεῖρας αἴροντας πρὸς τὸν οὐρανόν , τοὺς δὲ ἐπιβάλλοντας αὐτῷ στεφάνους καὶ ταινίας , ὅτε ἐδυνήθη προσελθεῖν ἤρετο τίς ἐστιν ὁ θόρυβος ὁ περὶ αὐτὸν καὶ τί συνέβη . 
ὁ δὲ ἔφη , Νικῶμεν , Διόγενες , βέλτιστε ἀνδρῶν , τὸ στάδιον . 
τοῦτο δὲ τί ἐστιν ; 
εἶπεν · οὐ γὰρ δὴ φρονιμώτερος γέγονας οὐδὲ μικρὸν , ὅτι ἔφθασας τοὺς συντρέχοντας , οὐδὲ σωφρονέστερος νῦν ἢ πρότερον οὐδὲ δειλὸς ἧττον , οὐδ’ ἔλαττον ἀλγεῖς οὐδ’ ἐλαττόνων δεήσῃ τὸ λοιπὸν οὐδὲ ἀλυπότερον βιώσῃ.μὰ Δία , εἶπεν , ἀλλὰ τῶν ἄλλων Ἑλλήνων ταχύτατός εἰμι πάντων . 
ἀλλ’ οὐ τῶν λαγῶν , ἔφη ὁ Διογένης , οὐδὲ τῶν ἐλάφων · καίτοι ταῦτα τὰ θηρία πάντων ἐστὶ τάχιστα καὶ δειλότατα , καὶ τοὺς ἀνθρώπους καὶ τοὺς κύνας καὶ τοὺς ἀετοὺς φοβεῖται , καὶ ζῇ βίον ἄθλιον . 
οὐκ οἶσθα , ἔφη , ὅτι τὸ τάχος δειλίας σημεῖόν ἐστι ; 
τοῖσγὰρ αὐτοῖς ζῴοις συμβέβηκε ταχίστοις τε εἶναι καὶ ἀνανδροτάτοις . 
ὁ γοῦν Ἡρακλῆς διὰ τὸ βραδύτερος εἶναι πολλῶν καὶ μὴ δύνασθαι κατὰ πόδας αἱρεῖν τοὺς κακούργους , διὰ τοῦτο ἐφόρει τόξα καὶ τούτοις ἐχρῆτο ἐπὶ τοὺς φεύγοντας . 
καὶ ὅς , Ἀλλὰ τὸν Ἀχιλλέα , ἔφη , ταχὺν ὄντα , φησὶν ὁ ποιητὴς ἀνδρειότατον εἶναι . 
καὶ πῶς , ἔφη , οἶσθα ὅτι ταχὺς ἦν ὁ Ἀχιλλεύς ; 
τὸν μὲν γὰρ Ἕκτορα ἑλεῖν οὐκ ἐδύνατο κατὰ τὴν ἡμέραν ὅλην διώκων . 
οὐκ αἰσχύνῃ , ἔφη , ἐπὶ πράγματι σεμνυνόμενος , ἐν ᾧ τῶν φαυλοτάτων θηρίων χείρων πέφυκας ; 
οἶμαι γάρ σε μηδὲ ἀλώπεκα δύνασθαι φθάσαι . 
πόσον δέ τι καὶ ἔφθασας ; 
παρ’ ὀλίγον , εἶπεν , ὦ Διόγενες . 
τοῦτο γάρτοι καὶ τὸ θαυμαστὸν ἐγένετο τῆς νίκης . 
ὥστε , ἔφη , παρ’ ἓν βῆμα εὐδαίμων γέγονας . 
ἅπαντες γὰρ οἱ κράτιστοι ἦμεν οἱ τρέχοντες . 
οἱ δὲ κόρυδοι οὐ πολλῷ τινι θᾶττον ὑμῶν διέρχονται τὸ στάδιον ; 
πτηνοὶ γάρ εἰσιν , εἶπεν . 
οὐκοῦν , ἔφη ὁ Διογένης , εἴπερ τὸ ταχύτατον εἶναι κράτιστόν ἐστι , πολὺ βέλτιον κόρυδον εἶναι σχεδὸνἢ ἄνθρωπον · ὥστε τὰς ἀηδόνας οὐδέν τι δεῖ οἰκτίρειν οὐδὲ τοὺς ἔποπας , ὅτι ὄρνιθες ἐγένοντο ἐξ ἀνθρώπων , ὡς ὑπὸ τοῦ μύθου λέλεκται . 
ἀλλ’ ἐγώ , ἔφη , ἄνθρωπος ὢν ἀνθρώπων ταχύτατός εἰμι . 
τί δέ ; 
οὐχὶ καὶ ἐν τοῖς μύρμηξιν , εἶπεν , εἰκὸς ἄλλον ἄλλου ταχύτερον εἶναι ; 
μὴ οὖν θαυμάζουσιν αὐτόν ; 
ἢ οὐ δοκεῖ σοι γελοῖον εἶναι , εἴ τις ἐθαύμαζε μύρμηκα ἐπὶ τάχει ; 
τί δέ ; 
εἰ χωλοὶ πάντες ἦσαν οἱ τρέχοντες , ἐχρῆν σε μέγα φρονεῖν , ὅτι χωλοὺς οὐ χωλὸς ἔφθης ; 
τοιαῦτα δὲ πρὸς τὸν ἄνθρωπον διαλεγόμενος πολλοὺς ἐποίησε τῶν παρόντων καταφρονῆσαι τοῦ πράγματος , κἀκεῖνον αὐτὸν λυπούμενον ἀπελθεῖν καὶ πολὺ ταπεινότερον . 
τοῦτο δὲ οὐ μικρὸν παρεῖχε τοῖς ἀνθρώποις , ὁπότε ἴδοι τινὰ μάτην ἐπαιρόμενον καὶ διὰ πρᾶγμα οὐδενὸς ἄξιον ἔξω τοῦ φρονεῖν , συστείλας ἐπὶ βραχὺ καὶ ἀφελὼν μικρόν τι τῆς ἀνοίας , ὥσπερ οἱ τὰ πεφυσημένα καὶ οἰδοῦντα νύξαντες ἢ σείσαντες . 
ἐν δὲ τούτῳ θεασάμενος ἵππους ἐν τῷ αὐτῷ δεδεμένους , ἔπειτα μαχομένους τε καὶ λακτίζοντας αὑτούς , καὶ πολὺν ὄχλον περιεστῶτας καὶ θεωμένους , ἕως καμὼν ὁ ἕτερος ἔφυγεν ἀπορρήξας προσελθὼν ἐστεφάνωσε τὸν μένοντα καὶ ἀνεκήρυττεν ὡς Ἰσθμιονίκην , ὅτι λακτίζων ἐνίκησεν . 
ἐπὶ τούτῳ γέλως καὶ θόρυβος ἦν ἁπάντων , καὶ τὸν Διογένην πολλοὶ ἐθαύμαζον καὶ τῶν ἀθλητῶν κατεγέλων , καί τινας ἀπελθεῖν φασιν οὐκ ἰδόντας αὐτούς — 
ὅσοι κακῶς ἐσκήνουν ἢ καὶ τούτου ἠπόρουν . 
ΔΙΟΓΕΝΗΣ ἢ περὶ ΟΙΚΕΤΩΝ . 
ἀπιών ποτε Διογένης ἐκ Κορίνθου Ἀθήναζε συνέβαλε κατὰ τὴν ὁδὸν ἑνὶ τῶν γνωρίμων , καὶ ἤρετο ποῖ ἄπεισιν , οὐχ ὥσπερ οἱ πολλοὶ τὰ τοιαῦτα ἐπερωτῶσιν , ἐπιδεικνύμενοι ὅτι οὐκ ἀμελὲς εἰδέναι αὐτοῖς τὰ περὶ τῶν φίλων , ἔπειτα ἀκούσαντες μόνον ἀπηλλάγησαν · ἀλλ’ ὥσπερ οἱ ἰατροὶ ἀνακρίνουσι τοὺς ἀσθενοῦντας ὅ τι μέλλουσι ποιεῖν ἕνεκα τοῦ συμβουλεῦσαι , καὶ τὰ μὲν κελεύουσι , τὰ δὲ ἀπαγορεύουσιν , οὕτως ἀνέκρινεν ὁ Διογένης τὸν ἄνθρωπον ὅ , τι πράττοι ; 
καὶ ὃς ἔφη , ὦ Διόγενες , πορεύομαι εἰς Δελφοὺς τῷ θεῷ χρησόμενος . 
μέλλων δὲ διὰ Βοιωτῶν ἰέναι , ὁ γὰρ παῖς με ὁ μετ’ ἐμοῦ πορευόμενος ἀπέδρα , νῦν ἐπὶ Κορίνθου ἄπειμι · 
ἴσως γὰρ ἂν εὕροιμι καὶ τὸν παῖδα . 
καὶ ὁ Διογένης εἶπεν , ὥσπερ εἰώθει , σπουδάσας , Ἔπειτα , καταγέλαστε , ἐπιχειρεῖς θεῷ χρῆσθαι , οὐ δυνάμενος ἀνδραπόδῳ χρήσασθαι ; 
ἢ οὐ δοκεῖ σοι τοῦτο ἐκείνου ἧττον χαλεπὸν καὶ ἐλάττονα ἔχειν κίνδυνον τοῖς οὐδυναμένοις χρήσασθαι ὀρθῶς ; 
τί δὲ καὶ βουλόμενος , εἶπε , ζητεῖς τὸν παῖδα ; 
ἢ οὐκ ἦν πονηρός ; 
πάντων γε , ἔφη , μάλιστα · μηδὲν γὰρ ὑπ’ ἐμοῦ ἀδικούμενος , πρὸς δὲ καὶ γενόμενος ἡγεῖτο πονηρόν · 
εἰ γὰρ ἀγαθὸν ἡγεῖτο , οὐκ ἄν ποτε ἀπέλιπεν . 
ἴσως , ὦ 
Διόγενες , κακὸς αὐτὸς ὢν . 
ἔπειτα ἐκεῖνος μέν , ἔφη , σὲ πονηρὸνἡγούμενος ἔφυγεν , ἵνα μὴ βλάπτηται ὑπὸ σοῦ , σὺ δὲ ἐκεῖνον πονηρὸν εἶναι λέγων ζητεῖς , δῆλον ὅτι βλάπτεσθαι ὑπ’ αὐτοῦ βουλόμενος ; 
ἢ οὐχ οἱ κακοὶ ἄνθρωποι βλαβεροί εἰσι τοῖς ἔχουσι καὶ τοῖς χρωμένοις , ἐάν τε Φρύγες ὦσιν ἐάν τε Ἀθηναῖοι , ἐάν τε ἐλεύθεροι ἐάν τε δοῦλοι ; 
καίτοι κύνα μὲν οὐδεὶς κακὸν ἡγούμενος ζητεῖ ἀποδράντα , οἱ δὲ καὶ ἐκβάλλουσιν , ἐὰν ἐπανέλθῃ · ἀνθρώπου δὲ πονηροῦ ἀπαλλαγέντες οὐκ ἀγαπῶσιν , ἀλλὰ πολλὰ πράγματα ἔχουσι καὶ τοῖς ξένοις ἐπιστέλλοντες καὶ αὐτοὶ ἀποδημοῦντες καὶ χρήματα ἀναλίσκοντες , ὅπως λάβωσιν αὐτόν . 
καὶ πότερον οἴει πλείους ὑπὸ κυνῶν βλαβῆναι πονηρῶν ἢ ὑπ’ ἀνθρώπων ; 
ὑπὸ μένγε κυνῶν φαύλων ἕνα τὸν Ἀκταίωνά φασιν ἀπολέσθαι , καὶ τούτων μανέντων · ὑπὸ δὲ ἀνθρώπων φαύλων οὐδὲ εἰπεῖν ἔστιν ὅσοι ἀπολώλασι καὶ ἰδιῶται καὶ βασιλεῖς καὶ πόλεις ὅλαι , οἱ μὲν ὑπὸ οἰκετῶν , οἱ δὲ ὑπὸ στρατιωτῶν καὶ δορυφόρων , οἱ δὲ ὑπὸ φίλων τινῶν καλουμένων , οἱ δέ τινες καὶ ὑπὸ υἱέων καὶ ἀδελφῶν καὶγυναικῶν . 
ἆρα οὖν οὐ μέγα κέρδος , ὅτῳ ἂν συμβῇ ἀπαλλαγῆναι κακοῦ ἀνδρός , ἀλλὰ δεῖ τοῦτον ζητεῖν τε καὶ ἐπιδιώκειν ; 
ὥσπερ εἴ τις ἀπαλλαγὲν νόσημα ἐζήτει καὶ ἐβούλετο ἀναλαβεῖν εἰς τὸ σῶμα ; 
καὶ ὁ ἄνθρωπος εἶπεν , Ταῦτα μὲν ὀρθῶς εἶπας , ὦ Διόγενες · 
ἀλλὰ χαλεπόν ἐστιν ἀδικηθέντα μὴ τιμωρήσασθαι . 
ἐκεῖνος γὰρ οὐδὲν ὑπ’ ἐμοῦ παθών , ὡς ὁρᾷς , ἐτόλμησεν ἀπολιπεῖν με · ὃς ἔργον μὲν παρ’ ἐμοὶ οὐδὲν ἔπραττεν ὅσα δοῦλοι ἐργάζονται , ἀργὸς δὲ ὢν ἔνδον ἐτρέφετο , οὐδὲν ποιῶν ἢ ἐμοὶ ἀκολουθῶν . 
ἔπειτα , ἔφη , οὐδὲν ἠδίκεις αὐτὸν ἀργὸν ὄντα καὶ ἀμαθῆ τρέφων καὶ ποιῶν ὅτι κάκιστον ; 
ἡ γὰρ ἀργία καὶ τὸ σχολὴν ἄγειν ἀπόλλυσι πάντων μάλιστα τοὺς ἀνοήτους ἀνθρώπους . 
οὐκοῦν ὀρθῶς συνῆκεν ὑπὸ σοῦ διαφθειρόμενος , καὶ ἀπέδρα δικαίως , ἵν’ ἐργάζηται δῆλον ὅτι καὶ μὴ σχολάζων τε καὶ καθεύδων καὶ ἐσθίων χείρων ἀεὶ γίγνηται . 
σὺ δὲ ἴσως οἴει μικρὸν ἀδίκημα εἶναι , ὃς ἄνθρωπον ποιεῖ πονηρότερον , ἀλλ’ οὐχὶ τοῦτον δεῖν πάντων μάλιστα φεύγειν ὡς ἔχθιστον καὶ ἐπιβουλότατον ; 
καὶ ὅς , τί οὖν , ἔφη , ποιήσω ; 
οὐ γὰρ ἔστι μοι ἄλλος οἰκέτης . 
τί δέ , ἔφη , ποιήσεις , ὅταν ἄλλα ὑποδήματα μὴ ἔχῃς , τὰ δὲ ὄντα ἐνοχλῇ καὶ διακόπτῃ τοὺς πόδας ; 
ἆρα οὐχ ὑπολυσάμενος ὅτι τάχιστα ἀνυπόδητος βαδίσεις ; 
ἀλλὰ κἂν αὐτόματον λυθῇ , πάλιν ἐπιδεῖς τε καὶ σφίγγεις τὸν πόδα ; 
καὶ γὰρ δὴ ὥσπερ οἱ ἀνυπόδητοι ἐνίοτε ῥᾷον βαδίζουσι τῶν φαύλως ὑποδεδεμένων , οὕτως πολλοὶ χωρὶς οἰκετῶν ῥᾷον ζῶσι καὶ ἀλυπότερον τῶν πολλοὺς οἰκέτας ἐχόντων . 
οὐχ ὁρᾷς τοὺς πλουσίους , ὁπόσα πράγματα ἔχουσιν , οἱ μὲν θεραπεύοντες τοὺς νοσοῦντας τῶν οἰκετῶν καὶ δεόμενοι ἰατρῶν καὶ τῶν ἄλλων τῶν παραμενούντων ; 
καὶ γὰρ ὡς τὸ πολὺ πέφυκεν ἀμελεῖν αὑτῶν τὰ ἀνδράποδα καὶ οὐ προσέχειν ἐν ταῖς νόσοις , τὸ μέν τι ὑπὸ ἀκρατείας , τὸ δὲ ἡγούμενα , εἴ τι πάθοι , τοὺς δεσπότας ζημιώσεσθαι , οὐχ αὑτούς · οἱ δὲ μαστιγοῦντες ὁσημέραι , ἕτεροι δὲ δεσμεύοντες , ἄλλοι διώκοντες φεύγοντας . 
καὶ γάρ τοι οὔτε ἀποδημῆσαι δύνανται ῥᾳδίως , ὁπόταν δοκῇ αὐτοῖς , οὔτε μένοντες σχολὴν ἄγουσι . 
τὸ δὲ πάντων γελοιότατον · ἐνίοτε ἀποροῦσι διακόνων μᾶλλον τῶν πενήτων τε καὶ οὐκ ἐχόντων οὐδένα οἰκέτην . 
καὶ ἔστι τὸ πρᾶγμα ὅμοιον τοῖς ἰούλοις · οἶμαι γάρ σε εἰδέναι · καὶ γὰρ ἐκεῖνοι μυρίους πόδας ἔχοντες βραδύτατοί εἰσι τῶν ἑρπετῶν . 
οὐκ οἶσθα ὅτι τὸ σῶμα ἡ φύσις ἑκάστῳ ἐποίησεν ἱκανὸν εἶναι πρὸς τὴν ἑαυτοῦ θεραπείαν ; 
πόδας μέν , ὥστε ἀπιέναι , χεῖρας δέ , ὥστε ἐργάζεσθαι καὶ τοῦ ἄλλου σώματος ἐπιμελεῖσθαι , ὀφθαλμοὺς δέ , ὥστε ὁρᾶν , ὦτα δέ , ὥστε ἀκούειν . 
πρὸς δὲ τούτοις σύμμετρον ἐποίησε τὴν γαστέρα , καὶ οὐ δεῖται πλείονος τροφῆς ὁ ἄνθρωπος ἢ δυνατός ἐστιν αὑτῷ πορίζειν , ἀλλὰ τοῦτο μέτρονἑκάστῳ ἱκανώτατον καὶ ἄριστον καὶ ὑγιέστατον . 
ὥσπερ οὖν ἡ χεὶρ ἀσθενεστέρα ἐστὶν ἡ πλείονας δακτύλους ἔχουσα τῶν φύσει γιγνομένων , καὶ ὁ τοιοῦτος ἄνθρωπος ἀνάπηρος καλεῖται τρόπον τινὰ ᾧ ἂν ἔξωθεν προσφυῇ δάκτυλος περιττός , καὶ μηδὲ τοῖς ἄλλοις χρῆσθαι δύναται κατὰ τρόπον , οὕτως ὅταν πολλοὶ πόδες καὶ πολλαὶχεῖρες καὶ πολλαὶ γαστέρες ἀνθρώπῳ τινὶ προσγένωνται , μὰ Δί’ οὐκ ἰσχυρότερος οὗτος γίγνεται πρὸς οὐδὲν οὐδὲ μᾶλλον τυγχάνει ὧν δεῖ τυγχάνειν αὐτόν , ἀλλὰ πολὺ ἔλαττον καὶ δυσχερέστερον . 
σὺ δέ , ἔφη , νῦν μὲν ἑνὶ ἀνθρώπῳ ζητεῖς τροφήν , τότε δὲ δυσί · 
καὶ νῦν μὲν σαυτὸν νοσηλεύσεις , ἐὰν ἄρα συμβῇ τις ἀσθένεια , τότε δὲ ἀνάγκη θεραπεύειν κἀκεῖνον νοσοῦντα · καὶ νῦν μὲν ὅταν αὐτὸς ᾖς ἐν τῇ οἰκίᾳ , οὐ φροντίζεις μή τι αὐτὸς ὑφέλῃ , οὐδὲ ὅταν καθεύδῃς , μὴ ἐγρηγορὼς ὁ παῖς κακόν τι ἐργάσηται . 
πάντα δὴ ταῦτα δεῖ σε σκοπεῖν . 
γυναῖκα τοίνυν εἰ ἔχεις , τότε μὲν οὐκ ἂν ἠξίου σε θεραπεύειν , ὁρῶσα οἰκέτην ἔνδον τρεφόμενον , καὶ τὰ μὲν ἐκείνῳμαχομένη , τὰ δὲ αὐτὴ τρυφῶσα , ἐνοχλεῖν σε ἔμελλεν · νῦν δὲ ἧττον μὲν αὐτὴ ἀργήσει , μᾶλλον δὲ σοῦ ἐπιμελήσεται . 
καὶ μὴν ὅπου οἰκέτης ἐστίν , εὐθὺς διαφθείρονται οἱ γιγνόμενοι παῖδες καὶ ἀργότεροί τε γίγνονται καὶ ὑπερηφανώτεροι , ὄντος μὲν τοῦ διακονοῦντος , ἔχοντες δὲ οὗ καταφρονοῦσιν · ὅπου δ’ ἂν αὐτοὶ μὴ ὦσι , πολὺἀνδρειότεροι καὶ ἰσχυρότεροι καὶ τῶν πατέρων εὐθὺς ἐξ ἀρχῆς κήδεσθαι μανθάνοντες . 
ἀλλ’ , ὦ Διόγενες , πένης τέ εἰμι καὶ εἰ μὴ συμφέροι κεκτῆσθαι τὸν οἰκέτην , ἀποδώσομαι αὐτόν . 
ἔπειτα , ἔφη , οὐκ αἰσχύνῃ , πρῶτον μὲν ἐξαπατῶν τὸν ἄνθρωπον , πονηρὸν αὐτῷ ἀποδιδόμενος ; 
ἢ γὰρ οὐκ ἐρεῖς τἀληθὲς ἢ οὐ δυνήσῃ ἀποδόσθαι αὐτόν . 
πρὸς δὲ τούτοις , ἐάν τις ἱμάτιον ἀποδῶται κίβδηλον ἢ σκεῦος ἢ κτῆνος νοσοῦν τε καὶ ἄχρηστον , ἀνάγκη αὐτὸ ἀπολαμβάνειν , ὥστε οὐδὲν ἔσται σοι πλέον . 
εἰ δὲ καὶ δυνήσῃ ἐξαπατῆσαί τινα κἀκεῖνος οὐκ αἰσθήσεται τοῦ ἀνθρώπου τῆς πονηρίας , τὸ ἀργύριον οὐ δέδοικας ; 
ἴσως μὲν γὰρ ἄλλον ὠνήσῃ φαυλότερον , ἐὰν δριμυτέρου τύχῃς ἢ κατὰ σὲ τοῦ ἀποδιδομένου · τυχὸν δὲ εἰς ἄλλο τι χρήσῃ λαβὼν ἀφ’ οὗ βλαβήσῃ . 
οὐ γὰρ δὴ ἀεί ποτε τὸ ἀργύριον ὠφελεῖ τοὺς κτησαμένους , ἀλλὰ πολλῷ πλείονας βλάβας καὶ πλείω κακὰ πεπόνθασιν ἄνθρωποι ὑπὸ ἀργυρίου ἢ ὑπὸ πενίας , ἄλλως τε καὶ ἀνόητοι ὄντες . 
οὐκ ἐκεῖνο πρότερον κτήσασθαι σπουδάσεις ᾧ δυνήσῃ ὑπὸ παντὸς ὠφελεῖσθαι καὶ πᾶσι τοῖς αὑτοῦ πράγμασι χρῆσθαι καλῶς , ἀλλὰ πρὸ τοῦ φρονῆσαι ζητήσεις ἀργύριον ἢ γῆν ἢ ἀνδράποδα ἢ ζεῦγος ἢ πλοῖον ἢ οἰκίαν ; 
οἷς σὺ δουλεύσεις καὶ λυπήσῃ δῑ αὐτὰ καὶ πολλὰ πονήσεις μάτην καὶ διατελέσεις ἅπαντα τὸν βίον φροντίζων ἐκείνων , ὀνήσῃ δὲ οὐδ’ ὁτιοῦν ἀπ’ αὐτῶν . 
οὐχ ὁρᾷς τὰ θηρία ταῦτα καὶ τὰ ὄρνεα , ὅσῳ ζῇ τῶν ἀνθρώπων ἀλυπότερον , πρὸς δὲ καὶ ἥδιον , καὶ μᾶλλον ὑγιαίνει καὶ πλέον ἰσχύει καὶ ζῇ χρόνον ἕκαστον αὐτῶν ὅσον πλεῖστον δύναται , καίτοι οὔτε χεῖρας ἔχοντα οὔτε ἀνθρώπου διάνοιαν ; 
ἀλλ’ ὅμως ἀντὶ πάντων αὐτοῖς τῶν ἄλλων κακῶν ὑπάρχει μέγιστον ἀγαθόν , ὅτι ἀκτήμονά ἐστιν . 
ἀλλὰ δοκῶ μοι ἐάσειν , ὦ Διόγενες , τὸν οἰκέτην , ἐάνπερ μὴ ἀπὸ τύχης ἐμπέσῃ μοι . 
ναὶ μὰ Δία , εἶπεν ὁ Διογένης , ὥσπερ εἰ λέγοις ὅτι δάκνοντα ἢ λακτίζοντα ἵππον οὐκ ἂν ζητήσαιμι · ἐὰν μέντοι περιτύχω , προσέλθοιμ’ ἄν , ὥστε δηχθῆναι ἢ λακτισθῆναι . 
ταῦτα μὲν ἔασον · ἀλλὰ τῷ θεῷ διὰ τί με χρῆσθαι οὐκ ἐᾷς ; 
ἐγὼ γὰρ ἀπαγορεύω σοι θεῷ χρῆσθαι , εἰ δύνασαι ; 
οὐ τοῦτο ἔφην , ἀλλ’ ὅτι χαλεπόν ἐστι , μᾶλλον δὲ ἀδύνατον , χρῆσθαι ἢ θεῷ ἢ ἀνθρώπῳ ἢ αὐτὸν αὑτῷ μὴ ἐπιστάμενον · τὸ δὲ ἐπιχειρεῖν ἄνευ τοῦ ἐπίστασθαι πάντων βλαβερώτατον · ἢ ὅστις οἰκ ἔστιν ἔμπειρος ἵππων χρήσεως , δοκεῖ σοι οὗτος χρῆσθαι ἂν ἵπποις ; 
οὐκ ἔμοιγε . 
εἰ δ’ αὖ βιάζοιτο , κακὸν ἄν τι ἀπολαῦσαι πρότερον ἢ ἀγαθόν ; 
ἀληθῆ . 
τί δέ ; 
ὅστις ἀγνοεῖ χρῆσιν κυνῶν , δυνατὸς ἂν εἴη χρῆσθαι ; 
ἢ οὐ τό τινι χρῆσθαι ὠφελεῖσθαί ἐστιν ἀπ’ ἐκείνου ; δοκεῖ μοι . 
οὐδεὶς ἄρα τῶν βλαπτομένων ἀπό τινος χρῆται ἐκείνῳ ὑφ’ οὗ βλάπτεται ; 
οὐ γάρ . 
οὔκουν καὶ ὁ κυσὶ πειρώμενος χρῆσθαι ἄνευ τοῦ ἐπίστασθαι ζημιώσεται ἀπ’ αὐτῶν ; 
εἰκός γε . 
οὐκ ἄρα οὐδὲ χρήσεται αὐτοῖς , ἐπεὶ οὐκ ἔστι χρῆσις ὅπου ζημία πρόσεστι . 
καὶ οὐ μόνον περὶ κυνῶν καὶ ἵππων ἔχει οὕτως , ἀλλὰ καὶ βοῶν καὶ ὀρέων , καὶὅ μᾶλλον θαυμάσαις ἄν , οὐδὲ ὄνῳ ἢ προβάτῳ χρῆσθαι πάρεστι τοῖς ἀπείροις . 
ἢ οὐκ οἶσθα τοὺς μέν τινας ὠφελημένους , τοὺς δὲ καὶ βεβλαμμένους ἀπό τε προβατείας καὶ ὀνηλασίας ; 
ἔγωγε . 
πότερον δἰ ἄλλο τι ἢ διότι ἀνάγκη τοὺς μὲν ἀπείρους ζημιοῦσθαι , τοὺς δὲ εἰδότας ὀνίνασθαι καὶ ἀπὸ ὄνων καὶ ἀπὸ συῶν καὶ ἀπὸχηνῶν καὶ ἀπὸ ἄλλου ζῴου παντός ; 
ἔοικε . 
τί δέ ; 
οὐκ ἐπὶ τοῖς σκεύεσιν ὁ αὐτὸς λόγος ; 
ἀλλὰ κιθάρᾳ χρήσαιτο ἂν ὁ ἄμουσος , ἢ ἐπιχειρῶν οὐκ ἂν εἴη καταγέλαστος , πρὸς τῷ μηδὲν ἐργάζεσθαι καὶ τὴν κιθάραν διαφθείρων καὶ ἀπορρηγνὺς τοὺς φθόγγους ; 
τί δέ ; 
εἴ τις αὐλοῖς οὐκ ὢν αὐλητικὸς ἐθέλοι χρῆσθαι καὶ παριὼνεἰς τὰ θέατρα αὐλεῖν , οὐκ αὐτός τε δώσει δίκην βαλλόμενος καὶ τοὺς αὐλοὺς ἂν προσέτι συντρίψειεν ; 
ὃς δ’ ἂν ἐπιχειρῇ πηδαλίῳ χρῆσθαι οὐκ ἐπιστάμενος κυβερνᾶν , ἔστιν ὅπως οὐκ ἂν τάχιστα ἀνατρέψας τὴν ναῦν αὑτόν τε ἀπολέσειεν καὶ τοὺς ἐμπλέοντας ; 
τί δέ ; 
ἡ δόρατος χρῆσις ἢ ἀσπίδος συμφέρει τοῖς δειλοῖς καὶ ἀνεπιστήμοσιν , ἀλλ’ οὐκ ἂν ἀποβάλοιεν τῇ τοιαύτῃ πείρᾳ τῆς χρήσεως οὐ τὰ ὅπλα μόνον , ἀλλὰ καὶ αὑτούς ; 
συγχωρῶ , ἔφη , ὦ 
Διόγενες · ἀλλὰ καταδύεις τὸν ἥλιον περὶ πάντων ἐπερωτῶν . 
καὶ πότερον ἄμεινον , εἶπεν , ἀκούοντα ὧν χρὴ καταδῦσαι τὸν ἥλιον ἢ βαδίζοντα μάτην ; 
ὁμοίως δ’ ἐπὶ πάντων σχεδὸν ὅσων ἄπεστιν ἐμπειρία τοῦ χρῆσθαι χαλεπὸν τὸ προθυμεῖσθαι , μείζω δὲ τὴν βλάβην γενέσθαι εἰκὸς ἀπὸ τῶν μειζόνων . 
ἦ οὖν δοκεῖ σοι ὁμοία εἶναι ἡ ὄνου χρῆσις τῇ ἵππου ; 
πόθεν ; 
τί δέ ; 
ἡ ἀνθρώπου τῇ θεοῦ ; 
ἀλλ’ οὐδὲ λέγειν ἄξιον , ἔφη , ὦ Διόγενες . 
ἔστιν οὖν ὃς αὑτῷ χρῆσθαι δύναται , οὐ γιγνώσκων αὑτόν ; 
καὶ πῶς ; 
εἶπεν . 
ὁ γὰρ ἄνθρωπον ἀγνοῶν ἀδύνατος ἀνθρώπῳ χρῆσθαι . 
ἀδύνατος γάρ . 
ὁ δὴ αὑτὸν ἀγνοῶν οὐκ ἂν ἔχοι αὑτῷ χρῆσθαι ; 
δοκεῖ μοι . 
ἤδη οὖν ἀκήκοας τὸ ἐν Δελφοῖς γράμμα τὸ γνῶθι σαυτόν ; 
ἔγωγε . 
οὔκουν δῆλον ὅτι ὁ θεὸς κελεύει πᾶσιν ὡς οὐκ εἰδόσιν αὑτούς ; 
ἔοικεν . 
εἷς ἄρα τῶν πάντων καὶ σὺ εἴης ἄν ; 
πῶς γὰρ οὔ ; 
οὐκ ἄρα οὐδὲ σὺ γιγνώσκεις αὑτόν ; 
οὔ μοι δοκῶ . 
σεαυτὸν δὲ ἀγνοῶν ἄνθρωπον ἀγνοεῖς , ἄνθρωπον δὲ οὐκ εἰδὼς χρῆσθαι ἀνθρώπῳ οὐ δυνατὸς εἷ , ἀνθρώπῳ δὲ χρῆσθαι ἀδύνατος ὢν θεῷ ἐπιχειρεῖς , ὃ τῷ παντὶ μεῖζον καὶ χαλεπώτερον ἐκείνου ὁμολογοῦμεν εἶναι . 
τί δέ ; 
νομίζεις τὸν Ἀπόλλωνα ἀττικίζειν ἢ δωρίζειν ; 
ἢ τὴν αὐτὴν εἶναι διάλεκτον ἀνθρώπων καὶ θεῶν ; 
ἀλλὰ τοσοῦτον διαφέρει ὥστε τὸν ποταμὸν τὸν ἐν Τροίᾳ Σκάμανδρον παρ’ ἐκείνοις Ξάνθον καλεῖσθαι , καὶ τὴν κύμινδιν τὸ ὄρνεον χαλκίδα , καὶ τόπον τινὰ πρὸ τῆς πόλεως , ὃν οἱ Τρῶες ἐκάλουν Βατίειαν , τοὺς θεοὺς σῆμα 
Μυρίνης ὀνομάζειν . 
ὅθεν δὴ καὶ ἀσαφῆ τὰ τῶν χρησμῶν ἐστιν καὶ πολλοὺς ἤδη ἐξηπάτηκεν . 
Ὁμήρῳ μὲν οὖν ἀσφαλὲς ἦν ἴσως πορεύεσθαι παρὰ τὸν Ἀπόλλω εἰς Δελφούς , ἅτε διγλώττῳ ἐπισταμένῳ τὰς φωνάς , — 
εἴπερ ἁπάσας ἠπίστατο , ἀλλὰ μὴ ὀλίγ’ ἄττα · ὥσπερ οἱ δύο ἢ τρία Περσικὰ εἰδότες ῥήματα ἢ Μηδικὰ ἢ Ἀσσύρια τοὺς ἀγνοοῦντας ἐξαπατῶσι — 
σὺ δὲ οὐ δέδοικας μὴ ἄλλα τοῦ θεοῦ λέγοντος ἄλλα διανοηθῇς ; 
ὥσπερ οὖν φασι Λάϊον ἐκεῖνον , τὸν γενόμενον Χρυσίππου ἐραστήν , ὃς ἀφικόμενος εἰς Δελφοὺς( ? ? )ἐπηρώτα τὸν θεὸν ὅπως αὐτῷ ἔσοιντο παῖδες . 
ἔχρησεν οὖν μὴ γεννᾶν , ἢ ἐκτιθέναι γεννήσαντα . 
οὕτω δὲ ἀνόητος ἦν ὁ Λάϊος ὥστε ἀμφότερα παρακοῦσαι τοῦ θεοῦ · καὶ γὰρ ἐγέννησε καὶ ἔθρεψεν . 
ἔπειτα καὶ αὐτὸς ἀπώλετο καὶ πᾶς ὁ οἶκος αὐτοῦ , διότι ἀδύνατος ὢν ἐπεχείρησε τῷ Ἀπόλλωνι χρῆσθαι . 
μὴ γὰρ ταῦτα ἀκούσας τὸν Οἰδίποδαοὐκ ἂν ἐξέθηκεν . 
ὁ δὲ οἴκοι τραφεὶς οὐκ ἂν ἀπέκτεινε τὸν 
Λάϊον , ἐπιστάμενος ὅτι αὐτοῦ παῖς εἴη . 
καὶ τοίνυν τὰ περὶ Κροῖσον ἀκήκοας τὸν Λυδόν , ὃς ἡγούμενος πείθεσθαι τῷ θεῷ παντὸς μᾶλλον καὶ διαβὰς τὸν ποταμὸν τὸν Ἅλυν , τὴν ἀρχὴν ἀπέβαλε , καὶ αὐτὸς ἐν πέδαις ἐδέθη καὶ ὀλίγου κατεκαύθη ζῶν . 
ἢ σὺ οἴει φρονιμώτερος εἶναι Κροίσου , ἀνδρὸς οὕτω πλουσίου καὶ τοσούτων ἀνθρώπων ἄρχοντος καὶ Σόλωνι συγγενομένου καὶ ἄλλοις παμπόλλοις σοφισταῖς ; 
τὸν δὲ Ὀρέστην καὶ αὐτὸν δήπου ὁρᾷς ἐν ταῖς τραγῳδίαις ἐγκαλοῦντα τῷ θεῷ καὶ μεμφόμενον , ὁπότε μαίνοιτο , ὡς συμβουλεύσαντος ἐκείνου τὴν μητέρα ἀποκτεῖναι . 
καί τοι μὴ νόμιζετὸν Ἀπόλλωνα χαλεπόν τι ἢ αἰσχρὸν προστάξαι τοῖς ἐρωτῶσιν αὐτόν . 
ἀλλ’ ὅπερ εἶπον , χρῆσθαι τῷ θεῷ ἀδύνατοι ὄντες , ἔπειτα ἐπιχειροῦντες , οὐχ αὑτούς , ἀλλ’ ἐκεῖνον αἰτιῶνται . 
σὺ οὖν , ἐάν μοι πεισθῇς , φυλάξῃ , καὶ πρότερον προθυμήσῃ γνῶναι σεαυτόν , ἔπειτα φρονήσας , ἐὰν δοκῇ σοι , τότε ἤδη μαντεύσῃ . 
ἐγὼ μὲν γὰροἶμαί σε μηδὲν δεήσεσθαι μαντείας νοῦν ἔχοντα . 
καὶ γὰρ δὴ ὅρα , ἐάν σε κελεύσῃ γράφειν καὶ ἀναγιγνώσκειν ὀρθῶς μὴ γραμματικὸν ὄντα , οὐ δυνήσῃ . 
γράμματα δὲ εἰδώς , καὶ μὴ τοῦ θεοῦ κελεύοντος κατὰ τρόπον γράψεις καὶ ἀναγνώσῃ . 
ὁμοίως δὲ ἄλλο ὁτιοῦν πράττειν , ἐὰν συμβουλεύσῃ σοι μὴ ἐπισταμένῳ , οὐχ οἷός τε ἔσει . 
καὶζῆν ὀρθῶς οὐ δυνήσῃ μὴ ἐπιστάμενος , οὐδ’ ἂν κατὰ τὴν ἡμέραν ἑκάστην τὸν Ἀπόλλω ἐνοχλῇς καὶ σοὶ μόνῳ σχολάζῃ . 
νοῦν δὲ ἔχωνς γνώσῃ ἀπὸ σεαυτοῦ ὅ , τι σοι πρακτέον ἐστὶ καὶ ὅπως . 
ὃ δὲ ἔλαθέ με περὶ τοῦ Οἰδίποδος εἰπεῖν , ὅτι εἰς Δελφοὺς μὲν οὐκ ἦλθε μαντευσόμενος , τῷ δὲ Τειρεσίᾳ συμβαλὼν μεγάλα κακὰ ἀπέλαυσετῆς ἐκείνου μαντικῆς διὰ τὴν αὑτοῦ ἄγνοιαν . 
ἔγνω γὰρ ὅτι τῇ μητρὶ συνεγένετο καὶ παῖδές εἰσιν αὐτῷ ἐξ ἐκείνης · καὶ μετὰ ταῦτα , δέον ἴσως κρύπτειν τοῦτο ἢ ποιῆσαι νόμιμον τοῖς Θηβαίοις , πρῶτον μὲν πᾶσιν ἐποίησε φανερόν , ἔπειτα ἠγανάκτει καὶ ἐβόα μεγάλα , ὅτι τῶν αὐτῶν πατήρ ἐστι καὶ ἀδελφὸς καὶ τῆς αὐτῆς γυναικὸς ἀνὴρ καὶ υἱός . 
οἱ δὲ ἀλεκτρυόνες οὐκ ἀγανακτοῦσιν ἐπὶ τούτοις οὐδὲ οἱ κύνες οὐδὲ τῶν ὄνων οὐδείς , οὐδὲ οἱ Πέρσαι · 
καίτοι δοκοῦσι τῶν κατὰ τὴν Ἀσίαν ἄριστοι . 
πρὸς δὲ τούτοις ἐτύφλωσεν αὑτόν · ἔπειτα ἠλᾶτο τετυφλωμένος , ὥσπερ οὐ δυνάμενος βλέπων πλανᾶσθαι . 
καὶ ὃς ἀκούσας ἔφη , Σὺ μέν , ὦ Διόγενες , ἀναισθητότατον ἁπάντων ἀνθρώπων ἀποφαίνεις τὸν Οἰδίπουν · 
οἱ δὲ Ἕλληνες οἴονται οὐκ εὐτυχῆ μὲν γενέσθαι ἄνθρωπον , συνετὸν δὲ πάντων μάλιστα · μόνον γοῦν αὐτὸν λῦσαι τὸ αἴνιγμα τῆς Σφιγγός . 
καὶ ὁ Διογένης γελάσας , Μὴ γάρ , ἔφη , ἐκεῖνος ἔλυσε τὸ αἴνιγμα ; 
οὐκ ἀκήκοας ὅτι ἄνθρωπον αὐτὸν ἐκέλευσε γνῶναι ἡ 
Σφίγξ ; 
ὁ δὲ ἄνθρωπον μὲν ὅ ἐστιν οὔτε εἶπεν οὔτε ἔγνω · τὸ δὲ ὄνομα τὸ τοῦ ἀνθρώπου λέγων ᾤετο λέγειν τὸ ἐρωτώμενον · ὥσπερ εἴ τις ἐρωτηθεὶς τί ἐστι Σωκράτης , ὁ δὲ μηδὲν εἴποι πλέον τοῦ ὀνόματος , ὅτι Σωκράτης . 
ἐγὼ δὲ ἤκουσά του λέγοντος ὅτι ἡ Σφίγξ ἡ ἀμαθία ἐστίν . 
ταύτην οὖν καὶ πρότερον διαφθεῖραι τοὺς Βοιωτοὺς καὶ νῦν , οὐδὲν αὐτοὺς ἐῶσαν εἰδέναι , ἅτε ἀνθρώπων ἀμαθεστάτους . 
τοὺς μὲν οὖν ἄλλους μᾶλλόν τι αἰσθάνεσθαι τῆς αὑτῶν ἀνοίας , τὸν δὲ Οἰδίποδα , σοφώτατον ἡγησάμενον αὑτὸν εἶναι καὶ διαπεφευγέναι τἠν Σφίγγα καὶ πείσαντα τοὺς ἄλλους Θηβαίους τοῦτο , κάκιστα ἀπολέσθαι . 
ὅσοι γὰρ ἂν ἀμαθεῖς ὄντες πεισθῶσι σοφοὶ εἶναι , οὗτοι πολύ εἰσιν ἀθλιώτεροι τῶν ἄλλων ἁπάντων · 
καὶ ἔστι τοιοῦτον τὸ τῶν σοφιστῶν γένος . 
ΤΡΩΙΚΟΣ ΥΠΕΡ τοῦ ΙΛΙΟΝ ΜΗ ΑΛΩΝΑΙ . 
οἶδα μὲν ἔγωγε σχεδὸν ὅτι διδάσκειν μὲν ἀνθρώπους ἅπαντας χαλεπόν ἐστιν , ἐξαπατᾶν δὲ ῥᾴδιον . 
καὶ μανθάνουσι μὲν μόγις , ἐάν τι καὶ μάθωσι , παρ’ ὀλίγων τῶν εἰδότων , ἐξαπατῶνται δὲ τάχιστα ὑπὸ πολλῶν τῶν οὐκ εἰδότων , καὶ οὐ μόνον γε ὑπὸ τῶν ἄλλων , ἀλλὰ καὶ αὐτοὶ ὑφ’ αὑτῶν . 
τὸ μὲν γὰρ ἀληθὲς πικρόν ἐστι καὶ ἀηδὲς τοῖς ἀνοήτοις , τὸ δὲ ψεῦδος γλυκὺ καὶ προσηνές . 
ὥσπερ οἶμαι καὶ τοῖς νοσοῦσι τὰ ὄμματα τὸ μὲν φῶς ἀνιαρὸν ὁρᾶν , τὸ δὲ σκότος ἄλυπον καὶ φίλον , οὐκ ἐῶν βλέπειν . 
ἢ πῶς ἂν ἴσχυε τὰ ψεύδη πολλάκις πλέον τῶν ἀληθῶν , εἰ μὴ δῑ ἡδονὴν ἐνίκα ; 
χαλεποῦ δέ , ὡς ἔφην , ὄντος τοῦ διδάσκειν , τῷ παντὶ χαλεπώτερον τὸ μεταδιδάσκειν , ἄλλως τε ὅταν πολύν τινες χρόνον ὦσι τὰ ψευδῆ ἀκηκοότες καὶ μὴ μόνον αὐτοὶ ἐξηπατημένοι , ἀλλὰ καὶ οἱ πατέρες αὐτῶν καὶ οἱ πάπποι καὶ σχεδὸν πάντες οἱ πρότερον.οὐ γάρ ἐστι ῥᾴδιον τούτων ἀφελέσθαι τὴν δόξαν , οὐδ’ ἂν πάνυ τις ἐξελέγχῃ . 
καθάπερ οἶμαι τῶν τὰ ὑποβολιμαῖα παιδάρια θρεψάντων χαλεπὸν ὕστερον ἀφελέσθαι τἀληθῆ λέγοντα ἅ γε ἐν ἀρχῇ , εἴ τις αὐτοῖς ἔφρασεν , οὐκ ἄν ποτε ἀνείλοντο . 
οὕτω δὲ τοῦτο ἰσχυρόν ἐστιν ὥστε πολλοὶ τὰ κακὰ μᾶλλον προσποιοῦνται καὶὁμολογοῦσι καθ’ αὑτῶν , ἂν ὦσι πεπεισμένοι πρότερον , ἢ τἀγαθὰ μετὰ χρόνον ἀκούοντες . 
οὐκ ἂν οὖν θαυμάσαιμι καὶ ὑμᾶς , ἄνδρες Ἰλιεῖς , εἰ πιστότερον ἡγήσασθαι Ὅμηρον τὰ χαλεπώτατα ψευσάμενον καθ’ ὑμῶν ἢ ἐμὲ τἀληθῆ λέγοντα , κἀκεῖνον μὲν ὑπολαβεῖν θεῖον ἄνδρα καὶ σοφόν , καὶ τοὺς παῖδας εὐθὺς ἐξ ἀρχῆς τὰ ἔπη διδάσκειν οὐθὲν ἄλλο ἢ κατάρας ἔχοντα κατὰ τῆς πόλεως , καὶ ταύτας οὐκ ἀληθεῖς , ἐμοῦ δὲ μὴ ἀνέχοισθε τὰ ὄντα καὶ γενόμενα λέγοντος , ὅτι πολλοῖς ἔτεσιν ὕστερον Ὁμήρου γέγονα . 
καίτοι φασὶ μὲν οἱ πολλοὶ τὸν χρόνον τῶν πραγμάτων καὶ κριτὴν ἄριστον εἶναι , ὅτι δ’ ἂν ἀκούωσι μετὰπολὺν χρόνον , διὰ τοῦτο ἄπιστον νομίζουσιν . 
εἰ μὲν οὖν παρ’ 
Ἀργείοις ἐτόλμων ἀντιλέγειν Ὁμήρῳ , καὶ τὴν ποίησιν αὐτοῦ δεικνύναι ψευδῆ περὶ τὰ μέγιστα , τυχὸν ἂν εἰκότως ἤχθοντό μοι καὶ τῆς πόλεως ἐξέβαλλον εἰ τὴν παρ’ ἐκείνων δόξαν ἐφαινόμην ἀφανίζων καὶ καθαιρῶν · ὑμᾶς δὲ δίκαιόν ἐστί μοι χάριν εἰδέναι καὶἀκροᾶσθαι προθύμως · ὑπὲρ γὰρ τῶν ὑμετέρων προγόνων ἐσπούδακα . 
προλέγω δὲ ὑμῖν ὅτι τοὺς λόγους τούτους ἀνάγκη καὶ παρ’ ἑτέροις ῥηθῆναι καὶ πολλοὺς πυθέσθαι · τούτων δὲ οἱ μέν τινες οὐ συνήσουσιν , οἱ δὲ προσποιήσονται καταφρονεῖν , οὐ καταφρονοῦντες αὐτῶν , οἱ δέ τινες ἐπιχειρήσουσιν ἐξελέγχειν , μάλιστα δὲ οἶμαι τοὺς κακοδαίμονας σοφιστάς. ἐγὼ δὲ ἐπίσταμαι σαφῶς ὅτι οὐδὲ ὑμῖν πρὸς ἡδονὴν ἔσονται . 
οἱ γὰρ πλεῖστοι τῶν ἀνθρώπων οὕτως ἄγαν εἰσὶν ὑπὸ δόξης διεφθαρμένοι τὰς ψυχὰς ὥστε μᾶλλον ἐπιθυμοῦσι περιβόητοι εἶναι ἐπὶ τοῖς μεγίστοις ἀτυχήμασιν ἢ μηδὲν κακὸν ἔχοντες ἀγνοεῖσθαι . 
αὐτοὺς γὰρ οἶμαι τοὺς 
Ἀργείους μὴ ἂν ἐθέλειν ἄλλως γεγονέναι τὰ περὶ τὸν Θυέστην καὶ τὸν Ἀτρέα καὶ τοὺς Πελοπίδας , ἀλλ’ ἄχθεσθαι σφόδρα , ἐάν τις ἐξελέγχῃ τοὺς μύθους τῶν τραγῳδῶν , λέγων ὅτι οὔτε Θυέστης ἐμοίχευσε τὴν τοῦ Ἀτρέως οὔτε ἐκεῖνος ἀπέκτεινε τοὺς τοῦ ἀδελφοῦ παῖδας οὐδὲ κατακόψας εἱστίασε τὸν Θυέστην οὔτε Ὀρέστης αὐτόχειρ ἐγένετο τῆς μητρός . 
ἅπαντα ταῦτα εἰ λέγοι τις , χαλεπῶς ἂν φέροιεν ὡς λοιδορούμενοι . 
τὸ δὲ αὐτὸ τοῦτο κἂν Θηβαίους οἶμαι παθεῖν , εἴ τις τὰ παρ’ αὐτοῖς ἀτυχήματα ψευδῆ ἀποφαίνοι , καὶ οὔτε τὸν πατέρα Οἰδίπουν ἀποκτείναντα οὔτε τῇ μητρὶ συγγενόμενον οὔθ’ ἑαυτὸν τυφλώσαντα οὔτε τοὺς παῖδας αὐτοῦ πρὸ τοῦ τείχους ἀποθανόντας ὑπ’ ἀλλήλων , οὔθ’ ὡς ἡ Σφὶγξ ἀφικομένη κατεσθίοι τὰ τέκνα αὐτῶν , ἀλλὰ τοὐναντίον ἥδονται ἀκούοντες καὶ τὴν Σφίγγα ἐπιπεμφθεῖσαν αὐτοῖς διὰ χόλον Ἥρας καὶ τὸν Λάιον ὑπὸ τοῦ υἱέος ἀναιρεθέντα καὶ τὸν Οἰδίπουν ταῦτα ποιήσαντα καὶ παθόντα τυφλὸν ἀλᾶσθαι , καὶ πρότερον ἄλλου βασιλέως αὐτῶν καὶ τῆς πόλεως οἰκιστοῦ , Ἀμφίονος , τοὺς παῖδας , ἀνθρώπων καλλίστους γενομένους , κατατοξευθῆναι ὑπὸ Ἀπόλλωνος καὶ Ἀρτέμιδος · 
καὶ ταῦτα καὶ αὐλούντων καὶ ᾀδόντων ἀνέχονται παρ’ αὑτοῖς ἐν τῷ θεάτρῳ , καὶ τιθέασιν ἆθλα περὶ τούτων , ὃς ἂν οἰκτρότατα εἴπῃ περὶ αὐτῶν ἢ αὐλήσῃ · τὸν δὲ εἰπόντα ὡς οὐ γέγονεν οὐδὲν αἰτῶν ἐκβάλλουσιν . 
εἰς τοῦτο μανίας οἱ πολλοὶ ἐληλύθασι καὶ οὕτω πάνυ ὁ τῦφος αὐτῶν κεκράτηκεν . 
ἐπιθυμοῦσι γὰρ ὡς πλεῖστον ὑπὲρ αὐτῶν γίγνεσθαι λόγον · ὁποῖον δέ τινα , οὐθὲν μέλει αὐτοῖς . 
ὅλως δὲ πάσχειν μὲν οὐ θέλουσι τὰ δεινὰ διὰ δειλίαν , φοβούμενοι τούς τε θανάτους καὶ τὰς ἀλγηδόνας · ὡς δὲ παθόντες μνημονεύεσθαι περὶ πολλοῦ ποιοῦνται . 
ἐγὼ δὲ οὔθ’ ὑμῖν χαριζόμενος οὔθ’ Ὁμήρῳ διαφερόμενος οὐδὲ τῆς δόξης φθονῶν ἐκείνῳ , πειράσομαι δεικνύειν ὅσα μοι δοκεῖ ψευδῆ εἰρηκέναι περὶ τῶν ἐνθάδε πραγμάτων , οὐκ ἄλλοθέν ποθεν , ἀλλ’ ἐξ αὐτῆς τῆς ποιήσεως ἐλέγχων , τῷ τε ἀληθεῖ βοηθῶν καὶ μάλιστα διὰ τὴν Ἀθηνᾶν , ὅπως μὴ δοκῇ ἀδίκως διαφθεῖραι τὴν αὑτῆς πόλιν μηδὲ ἐναντία βούλεσθαι τῷ αὑτῆς πατρί , οὐχ ἧττον δὲ διὰ τὴν Ἥραν καὶ τὴν Ἀφροδίτην . 
δεινὸν γὰρ τὴν μὲν τῷ Διὶ συνοῦσαν μὴ νομίσαι αὐτὸν κριτὴν ἱκανὸν τοῦ αὑτῆς εἴδους , εἰ μὴἀρέσει καὶ τῶν ἐν Ἴδῃ βουκόλων ἑνί , τὴν δὲ ἀρχὴν ὑπὲρ κάλλους ἐρίζειν τῇ Ἀφροδίτῃ , πρεσβυτάτην φάσκουσαν εἶναι τῶν Κρόνου παίδων , ὡς αὐτὸς Ὅμηρος ἀπήγγειλε ποιήσας , καί με πρεσβυτάτην τέκετο Κρόνος ἀγκυλομήτης , ἔτι δὲ οὕτω χαλεπῶς διατεθῆναι πρὸς τὸν Πάριν , αὐτὴν ἐπιτρέψασαντὴν κρίσιν · καίτοι οὐδὲ τῶν ἀνθρώπων ὃς ἂν ἐπιτρέψῃ δίαιταν , ἐχθρὸν ἡγεῖται τὸν διαιτητήν , ἐὰν μὴ δικάσῃ καθ’ ἑαυτόν · τὴν δέ γε Ἀφροδίτην οὕτως αἰσχρὰν καὶ ἄδικον καὶ ἀσύμφορον δοῦναι δωρεάν , καὶ μηδένα ποιήσασθαι λόγονμήτε τῆς Ἑλένης ἀδελφῆς οὔσης μήτε τοῦ Ἀλεξάνδρου τοῦ προκρίναντος αὐτήν , ἀλλὰ χαρίζεσθαιτοιοῦτον γάμον δῑ ὃν αὐτός τε ἔμελλεν ἀπόλλυσθαι καὶ οἱ γονεῖς αὐτοῦ καὶ ἡ πόλις . 
ἔτι δὲ οὐκ ἄξιον οἶμαι παριδεῖν οὐδὲ τὸ τῆς 
Ἑλένης , ἣ τοῦ Διὸς λεγομένη θυγάτηρ διὰ μὲν τὴν ἄδικον φήμην περιβόητος ἐπ’ αἰσχύνῃ γέγονε , διὰ δὲ τὴν αὑτῆς ἰσχὺν θεὸς ἐνομίσθη παρὰ τοῖς Ἕλλησιν . 
ἀλλ’ ὅμως ὑπὲρ τηλικούτων ὄντοστοῦ λόγου τινὲς τῶν σοφιστῶν ἀσεβεῖν με φήσουσιν Ὁμήρῳ ἀντιλέγοντα καὶ ἐπιχειρήσουσι διαβάλλειν πρὸς τὰ δύστηνα μειράκια , ὧν ἐμοὶ ἐλάττων λόγος ἐστὶν ἢ πιθήκων . 
πρῶτον μὲν οὖν φασι τὸν Ὅμηρον ὑπὸ πενίας τε καὶ ἀπορίας προσαιτεῖν ἐν τῇ Ἑλλάδι · τὸν δὲ τοιοῦτον ἀδύνατον ἡγοῦνται ψεύσασθαιπρὸς χάριν τῶν διδόντων , οὐδ’ ἂν τὰ τοιαῦτα λέγειν ὁποῖα ἔμελλεν ἐκείνοις καθ’ ἡδονὴν ἔσεσθαι · τοὺς δὲ νῦν πτωχοὺς οὐδέν φασιν ὑγιὲς λέγειν , οὐδὲ μάρτυρα οὐδεὶς ἂν ἐκείνων οὐδένα ποιήσαιτο ὑπὲρ οὐδενός , οὐδὲ τοὺς ἐπαίνους τοὺς παρ’ αὐτῶν ἀποδέχονται ὡς ἀληθεῖς . 
ἴσασι γὰρ ὅτι πάντα θωπεύοντες ὑπ’ ἀνάγκης λέγουσιν . 
ἔπειτα δὲ εἰρήκασι τοὺς μὲν ὡς πτωχῷ , τοὺς δὲ ὡς μαινομένῳ ἀπάρχεσθαι , καὶ μᾶλλον οἴονται τοὺς τότε καταγνῶναι αὐτοῦ μανίαν τἀληθῆ λέγοντος ἢ ψευδομένου . 
οὐ μὴν ὅσον γε ἐπὶ τούτοις ψέγω Ὅμηρον · κωλύει γὰρ οὐθὲν ἄνδρα σοφὸν πτωχεύειν οὐδὲ μαίνεσθαι δοκεῖν · ἀλλ’ ὅτι κατὰ τὴν ἐκείνων δόξαν , ἣν ἔχουσι περὶ Ὁμήρου καὶ περὶ τῶν τοιούτων , εἰκός ἐστι μηθὲν ὑγιὲς εἶναι τῶν εἰρημένων ὑπ’ αὐτοῦ . 
οὐ τοίνυν οὐδὲ τόδε νομίζουσιν , οὐκ εἶναι ἐν τῇ Ὁμήρου φύσει τὸ ψεῦδος οὐδὲ ἀποδέχεσθαι αὐτὸν τοιοῦτον · πλεῖστα γοῦν τὸν Ὀδυσσέα πεποίηκε ψευδόμενον , ὃν μάλιστα ἐπῄνει , τὸν δὲ Αὐτόλυκον καὶ ἐπιορκεῖν φησι , καὶ τοῦτ’ αὐτῷ παρὰ τοῦ Ἑρμοῦ δεδόσθαι . 
περὶ δὲ θεῶν πάντες , ὡς ἔπος εἰπεῖν , ὁμολογοῦσι μηθὲν ἀληθὲς λέγειν Ὅμηρον καὶ οἱ πάνυ ἐπαινοῦντες αὐτόν , καὶ τοιαύτας ἀπολογίας πειρῶνται πορίζειν , ὅτι οὐ φρονῶν ταῦτ’ ἔλεγεν , ἀλλ’ αἰνιττόμενος καὶ μεταφέρων . 
τί οὖν κωλύει καὶ περὶ τῶν ἀνθρώπων αὐτὸν οὕτως εἰρηκέναι ; 
ὅστις γὰρ περὶ θεᾶν οὐ φανερῶς τἀληθῆ φησιν , ἀλλὰ τοὐναντίον οὕτως ὥστε τὰ ψευδῆ μᾶλλον ὑπολαμβάνειν τοὺς ἐντυγχάνοντας , καὶ ταῦτα μηδὲν ὠφελούμενος , πῶς ἂν περί γε ἀνθρώπων ὀκνήσειεν ὁτιοῦν ψεῦδος εἰπεῖν ; 
καὶ ὅτι μὲν πεποίηκεν ἀλγοῦντας τοὺς θεοὺς καὶ στένοντας καὶ τιτρωσκομένους καὶ ἀποθνῄσκοντας σχεδόν , ἔτι δὲ 
μοιχείας καὶ δεσμὰ καὶ διεγγυήσεις θεῶν , οὐ λέγω , πρότερον εἰρημένα πολλοῖς . 
οὐδὲ γὰρ βούλομαι κατηγορεῖν Ὁμήρου , μόνον δὲ ἐπιδεῖξαι τἀληθὲς ὡς γέγονεν · ἐπεί τοι καὶ ἀπολογήσομαι περὶ αὐτοῦ τὰ ἐμοὶ δοκοῦντα . 
ὅτι δὲ τὸ ψεῦδος οὐκ ὤκνει πάντων μάλιστα οὐδὲ αἰσχρὸν ἐνόμιζε , τοῦτο λέγω · πότερον δὲ ὀρθῶς ἢ μὴ παρίημι νῦν σκοπεῖν . 
ἀφεὶς οὖν ὅσα δοκεῖ δεινὰ πεποιηκέναι περὶ θεῶν καὶ οὐ πρέποντα ἐκείνοις , τοσοῦτό φημι μόνον , ὅτι λόγους οὐκ ὤκνει τῶν θεῶν ἀπαγγέλλειν , οὕς φησιν αὐτοὺς διαλέγεσθαι πρὸς αὑτούς , καὶ οὐ μόνον γε τοὺς ἐν κοινῷ γενομένους καὶ παρατυγχανόντων ἁπάντων τῶν θεῶν , ἀλλὰ καὶ οὓς ἰδίᾳ τινὲς διαλέγονται ἀλλήλοις , οἷον ὁ Ζεὺς τεθυμωμένος τῇ Ἥρᾳ διὰ τὴν ἀπάτην καὶ τὴν ἧτταν τῶν Τρώων , καὶ πρότερον Ἥρα πρὸς τὴν 
Ἀφροδίτην , παρακαλοῦσα φαρμάξαι τὸν πατέρα καὶ δοῦναι τὸ φίλτρον αἰτῇ , τὸν κεστὸν ἱμάντα , ὡς εἰκός , ἐν ἀπορρήτῳ τοῦτο ἀξιοῦσα . 
οὐδὲ γὰρ τῶν ἀνθρώπων εἰκὸς ἄλλον τινὰ εἰδέναι τὰ τοιαῦτα , ἀνδρὸς καὶ γυναικὸς διαφερομένων καὶ λοιδορούντων ἐνίοτε ἀλλήλους . 
καὶ τὸν Ὀδυσσέα πεποίηκεν ἐπανορθούμενον τὸ τοιοῦτο , μὴ δόξῃ ἀλαζὼν διηγούμενος τοὺς παρὰ τοῖς θεοῖς γενομένους ὑπὲρ αὑτοῦ λόγους . 
ἔφη γὰρ ἀκοῦσαι τῆς Καλυψοῦς , ἐκείνην δὲπαρά του πυθέσθαι · περὶ αὑτοῦ δὲ οὐδὲν τοιοῦτον εἴρηκεν ὅτι πύθοιτο παρὰ θεοῦ τινος . 
οὕτω πάνυ κατεφρόνει τῶν ἀνθρώπων , καὶ οὐθὲν αὐτῷ ἔμελεν , εἰ δόξει μηθὲν λέγειν ἀληθές . 
οὐ γὰρ δὴ πείσειν γε ἐνόμιζέ τινα ὡς ἐπίσταιτο τοὺς παρὰ τοῖς θεοῖς γενομένους ὑπὲρ αὑτοῦ λόγους . 
ἔφη γὰρ ἀκοῦσαι ἅπαντα καὶτοὺς πολλοὺς ἔπεισε. διηγεῖται δὲ καὶ τὴν συνουσίαν τὴν τοῦ 
Διὸς πρὸς τὴν Ἥραν ἐν τῇ Ἴδῃ γενομένην καὶ τοὺς λόγους οὓς εἶπε πρὸ τῆς συνουσίας , ὡς αὐτὸς ἑωρακώς τε καὶ ἀκηκοώς , καὶ οὐδὲν αὐτὸν ἐκώλυσεν , ὡς ἔοικε , τὸ νέφος , ὅ περιεκάλυψεν ὁ Ζεὺς τοῦ μὴ φανερὸς γενέσθαι.τούτοις δὲ ἐπέθηκε τὸν κολοφῶνα σχεδόν · ἵνα γὰρ μὴ ἀπορῶμεν 
ὅπως ξυνίει τῶν θεῶν , οὕτως διαλέγεται ἡμῖν σχεδὸν ὡς ἔμπειρος τῆς τῶν θεῶν γλώττης , καὶ ὅτι οὐχ ἡ αὐτή ἐστι τῇ ἡμετέρᾳ οὐδὲ τὰ αὐτὰ ὀνόματα ἐφ’ ἑκάστῳ λέγουσιν ἅπερ καὶ ἡμεῖς . 
ἐνδείκνυται δὲ ταῦτα ἐπὶ ὀρνέου τινός , ὅ φησι τοὺς μὲν θεοὺς χαλκίδα καλεῖν , τοὺς δὲ ἀνθρώπους κύμινδιν , καὶ ἐπὶ τόπου τινὸς πρὸ τῆς πόλεως , ὃν τοὺς μὲν ἀνθρώπους Βατίειαν ὀνο‐ μάζειν , τοὺς δὲ θεοὺς Σῆμα 
Μυρίνης . 
περὶ δὲ τοῦ ποταμοῦ φράσας ἡμῖν ὅτι οὐ Σκάμανδρος ἀλλὰ Ξάνθος λέγοιτο παρὰ τοῖς θεοῖς , αὐτὸς οὕτως ἤδη ἐν τοῖς ἔπεσιν ὀνομάζει , ὡς οὐ μόνον ἐξὸν αὐτῷ τὰς ἄλλας γλώττας μιγνύειν τὰς τῶν Ἑλλήνων , καὶ ποτὲ μὲν αἰολίζειν , ποτὲ δὲ δωρίζειν , ποτὲ δὲ ἰάζειν , ἀλλὰ καὶ διαστὶ διαλέγεσθαι . 
ταῦτα δέ μοι εἴρηται , ὥσπερ δὴ ἔφην , οὐ κατηγορίας ἕνεκεν , ἀλλ’ ὅτι ἀνδρειότατος ἀνθρώπων ἦν πρὸς τὸ ψεῦδος Ὅμηρος καὶ οὐθὲν ἧττον ἐθάρρει καὶ ἐσεμνύνετο ἐπὶ τῷ ψεύδεσθαι ἢ 
τῷ τἀληθῆ λέγειν . 
οὕτω μὲν γὰρ σκοποῦσι πάνυ σμικρὰ καὶ ὀλίγου ἄξια φαίνεται , ἃ ἐγώ φημι αὐτὸν ἐψεῦσθαι . 
τῷ γὰρ ὄντι ἀνθρώπινα ψεύσματα καὶ λίαν πιθανὰ πρὸς θείαν καὶ ἀμήχανον φύσιν . 
πέρας δὴ ἐπιτέθεικεν · ὥσπερ γὰρ τοῖς βαρβάροις διαλέγονται οἱ δίγλωττοι καλούμενοι καὶ ἑρμηνεύοντες αὐτοῖς τὰ παρ’ ἡμῶν , οὕτως Ὅμηρος ἡμῖν διαλέγεται , τὰ παρὰ τῶν θεῶν ἑρμηνεύων , ὥσπερ ἐπιστάμενος τὴν θείαν διάλεκτον · πρῶτον μὲν ὅτι οὐχ ἡ αὐτή ἐστι τῇ ἡμετέρᾳ οὐδὲ τὰ αὐτὰ παρά τε ἡμῖν καὶ παρ’ ἐκείνοις ὀνόματα , ἔπειτα ἐξηγούμενος περί τινων , ὅπως οἱ θεοὶ νομίζουσιν , οἷον ὅτι τὴν χαλκίδα κύμινδιν οἱ θεοὶ καλοῦσι · τόπον δέ τινα πρὸ τῆς πόλεως , Βατίειαν ὀνομαζόμενον σῆμα Μυρίνης . 
τὸ δὲ μῶλυ εἰπὼν ὅπως οἱ θεοὶ λέγουσιν , οὐκέτι προστίθησι τὸ παρὰ τοῖς ἀνθρώποις ὄνομα · καὶ τὸν ποταμὸν εἰπὼν ὅτι οὐ Σκάμανδρος ἀλλὰ Ξάνθος ὀνομάζοιτο παρ’ αὐτοῖς , οὕτως ἤδη ἐν τοῖς ἔπεσι χρῆται , ὡς ἐξὸν αὐτῷ , μὴ μόνον τὰς τῶν 
Ἑλλήνων φωνὰς μιγνύειν , μηδὲ τοῖς σφόδρα ἀρχαίοις μόνον , ἀλλὰ καὶ τοῖς δαιμονίοις χρῆσθαι ὀνόμασι , καὶ ποτὲ μὲν αἰολίζοντα ποτὲ δὲ δωρίζοντα , πάλιν δὲ ἰάζοντα διαλέγεσθαι , καθάπερ οἶμαι θετταλίζοντα ἢ κρητίζοντα , οἱονεὶ τὴν ἀγορὰν ἐκάλει λιμένα , Θετταλῶν ἀκούσας . 
ταῦτα δέ μοι εἴρηται , ὥσπερ ἤδη ἔφην , οὐ κατηγορίας ἕνεκεν , ἀλλ’ ὅτι ἀνδρειότατος ἦν ἀνθρώπων πρὸς τό ψεῦδος 
Ὅμηρος καὶ οὐχ ἧττον ἐθάρρει καὶ ἐσεμνύνετο ἐπὶ τῷ ψεύδεσθαι ἢ τῷ τἀληθῆ λέγειν . 
οὕτω γὰρ σκοποῦσιν οὐδὲν ἔτι φαίνεται παράδοξον οὐδὲ ἄπιστον τῶν ὑπ’ ἐμοῦ δεικνυμένων , ἀλλὰ σμικρὰ καὶ ἀνθρώπεια ψεύσματα πρὸς θεῖα καὶ μεγάλα . 
ἐπιχειρήσας γὰρ τὸν πόλεμον εἰπεῖν τὸν γενόμενον τοῖς Ἀχαιοῖς πρὸς τοὺς Τρῶας , οὐκ εὐθὺς ἤρξατο ἀπὸ τῆς ἀρχῆς , ἀλλ’ ὅθεν ἔτυχεν · ὃ ποιοῦσι πάντες οἱ ψευδόμενοι σχεδόν , ἐμπλέκοντες καὶ περιπλέκοντες καὶ οὐθὲν βουλόμενοι λέγειν ἐφεξῆς · ἧττον γὰρ κατάδηλοί εἰσιν · εἰ δὲ μή , ὑπ’ αὐτοῦ τοῦ πράγματος ἐξελέγχονται.τοῦτο δὲ ἰδεῖν ἔστι καὶ ἐν τοῖς δικαστηρίοις καὶ παρ’ ἄλλοις γιγνόμενον , οἳ μετὰ τέχνης ψεύδονται . 
οἱ δὲ βουλόμενοι τὰ γενόμενα ἐπιδεῖξαι , ὡς ξυνέβη ἕκαστον , οὕτως ἀπαγγέλλουσι , τὸ πρῶτον πρῶτον καὶ τὸ δεύτερον δεύτερον καὶ τἄλλα ἐφεξῆς ὁμοίως . 
ἓν μὲν τοῦτο αἴτιον τοῦ μὴ κατὰ φύσιν ἄρξασθαι τῆς ποιήσεως · ἕτερον δέ , ὅτι τὴν ἀρχὴν αὐτῆς καὶ τὸ τέλος μάλιστα ἐπεβούλευσεν ἀφανίσαι καὶ ποιῆσαι τὴν ἐναντίαν δόξαν ὑπὲρ αὐτῶν . 
ὅθεν οὔτε τὴν ἀρχὴν οὔτε τὸ τέλος ἐτόλμησεν εἰπεῖν ἐκ τοῦ εὐθέος , οὐδὲ ὑπέσχετο ὑπὲρ τούτων οὐδὲν ἐρεῖν , ἀλλ’ εἴ που καὶ μέμνηται , παρέργως καὶ βραχέως , καὶ δῆλός ἐστιν ἐπιταράττων · οὐ γὰρἐθάρρει πρὸς αὐτὰ οὐδὲ ἐδύνατο εἰπεῖν ἑτοίμως . 
συμβαίνει δὲ καὶ τοῦτο τοῖς ψευδομένοις ὡς τὸ πολύ γε , ἄλλα μέν τινα λέγειν τοῦ πράγματος καὶ διατρίβειν ἐπ’ αὐτοῖς , ὃ δ’ ἂν μάλιστα κρύψαι θέλωσιν , οὐ προτιθέμενοι λέγουσιν οὐδὲ προσέχοντι τῷ ἀκροατῇ , οὐδ’ ἐν τῇ αὑτοῦ χώρᾳ τιθέντες , ἀλλ’ ὡς ἂν λάθοι μάλιστα , καὶ διὰ τοῦτο καὶ ὅτι αἰσχύνεσθαι ποιεῖ τὸ ψεῦδος καὶ ἀποκνεῖν προσιέναι πρὸς αὑτό , ἄλλως τε ὅταν ᾖ περὶ τῶν μεγίστων . 
ὅθεν οὐδὲ τῇ φωνῇ μέγα λέγουσιν οἱ ψευδόμενοι , ὅταν ἐπὶ τοῦτο ἔλθωσιν · 
οἱ δέ τινες αὐτῶν βατταρίζουσι καὶ ἀσαφῶς λέγουσιν · οἱ δὲ οὐχ ὡς αὐτοί τι εἰδότες , ἀλλ’ ὡς ἑτέρων ἀκούσαντες . 
ὃς δ’ ἂνἀληθὲς λέγῃ τι , θαρρῶν καὶ οὐδὲν ὑποστελλόμενος λέγει . 
οὔτε οὖν τὰ περὶ τὴν ἁρπαγὴν τῆς Ἑλένης Ὅμηρος εἴρηκεν ἐκ τοῦ εὐθέος οὐδὲ παρρησίαν ἄγων ἐπ’ αὐτοῖς οὔτε τὰ περὶ τῆς ἁλώσεως τῆς πόλεως . 
καίτοι γάρ , ὡς ἔφην , ἀνδρειότατος ὢν ὑποκατεκλίνετο καὶ ἡττᾶτο , ὅτι ᾔδει τἀναντία λέγων τοῖς οὖσι καὶ τὸ κεφάλαιοναὐτὸ τοῦ πράγματος ψευδόμενος . 
ἢ πόθεν μᾶλλον ἄρξασθαι ἔπρεπεν ἢ ἀπ’ αὐτοῦ τοῦ ἀδικήματος καὶ τῆς ὕβρεως τοῦ Ἀλεξάνδρου , δἰ ἣν συνέστη ὁ πόλεμος , ἐπειδὴ συνωργίζοντο ἂν πάντες οἱ τῇ ποιήσει ἐντυγχάνοντες καὶ συνεφιλονίκουν ὑπὲρ τοῦ τέλους καὶ μηδεὶς ἠλέει τοὺς Τρῶας ἐφ’ οἷς ἔπασχον · οὕτω γὰρ εὐνούστερον καὶ προθυμότερον ἕξειν ἔμελλε τὸν ἀκροατήν. εἰ δ’ αὖ ἐβούλετο τὰ μέγιστα καὶ φοβερώτατα εἰπεῖν καὶ πάθη παντοδαπὰ καὶ συμφοράς , ἔτι δὲ ὃ πάντων μάλιστα ἕκαστος ἐπόθει ἀκοῦσαι , τί μεῖζον ἢ δεινότερον εἶχεν εἰπεῖν τῆς ἁλώσεως ; 
οὔτε ἀνθρώπους πλείους ἀποθνήσκοντας οὐδὲ οἰκτρότερον τοὺς μὲν ἐπὶ τοὺς βωμοὺς τῶν θεῶν καταφεύγοντας , τοὺς δὲ ἀμυνομένους ὑπὲρ τῶν τέκνων καὶ τῶν γυναικῶν , οὔτε γυναῖκας ἢ παρθένους ἄλλοτε ἀγομένας βασιλίδας ἐπὶ δουλείᾳ τε καὶ αἰσχύνῃ , τὰς μὲν ἀνδρῶν , τὰς δὲ πατέρων , τὰς δὲ ἀδελφῶν ἀποσπωμένας , τὰς δέ τινας αὐτῶν τῶν ἀγαλμάτων , ὁρώσας μὲν τοὺς φιλτάτους ἄνδρας ἐν φόνῳ κειμένους καὶ μὴ δυναμένας ἀσπάσασθαι μηδὲ καθελεῖν τοὺς ὀφθαλμούς , ὁρώσας δὲ τὰ νήπια βρέφη πρὸς τῇ γῇ παιόμενα ὠμῶς , οὔτε ἱερὰ πορθούμενα θεῶν οὔτε χρημάτων πλῆθος ἁρπαζόμενον οὔτε κατ’ ἄκρας ὅλην ἐμπιμπρα μένην τὴν πόλιν οὔτε μείζονα βοὴν ἢ κτύπον χαλκοῦ τε καὶ πυρὸς τῶν μὲν φθειρομένων , τῶν δὲ ῥιπτουμένων · ἃ τὸν Πρίαμον πεποίηκε λέγοντα ἐπ’ ὀλίγον ὡς ἐσόμενα , ἃ τυχὸν αὐτῷ ὡς γιγνόμενα διελθεῖν , ὅπως ἐβούλετο καὶ μεθ’ ὅσου τἄλλα εἰώθει δείματος , ἐκπλήττων τε καὶ αὔξων τὰ μικρότατα . 
εἰ δέ γε ἤθελεν ἀνδρῶν ἐπισήμων εἰπεῖν θάνατον , πῶς ἀπέλιπε τὸν τοῦ Ἀχιλλέως καὶ τὸν τοῦ Μέμνονος καὶ Ἀντιλόχου καὶ Αἴαντος καὶ αὐτοῦ τοῦ Ἀλεξάνδρου ; 
πῶς δὲ τὴν Ἀμαζόνων στρατείαν καὶ τὴν μάχην ἐκείνην τὴν λεγομένην τοῦ Ἀχιλλέως καὶ τῆς Ἀμαζόνος γενέσθαι καλὴν οὕτως καὶ παράδοξον ; 
ὁπότε τὸν ποταμὸν αὐτῷ πεποίηκε μαχόμενον ὑπὲρ τοῦ λέγειν τι θαυμαστόν , ἔτι δὲ τοῦ Ἡφαίστου καὶ τοῦ Σκαμάνδρου μάχην καὶ τῶν ἄλλων θεῶν πρὸς ἀλλήλους , τροπάς τε καὶ ἥττας καὶ τραύματα ἐπιθυμῶν ὅ , τι εἴποι μέγα καὶ θαυμαστόν , ὑπὸ ἀπορίας πραγμάτων τοσούτων ἔτι καὶ τηλικούτων ἀπολειπομένων . 
ἀνάγκη οὖν ἐκ τούτων ὁμολογεῖν ἢ ἀγνώμονα 
Ὅμηρον καὶ φαῦλον κριτὴν τῶν πραγμάτων , ὥστε τὰ ἐλάττω καὶ ταπεινότερα αἱρεῖσθαι , καταλιπόντα ἄλλοις τὰ μέγιστά τε καὶ σπουδαιότατα , ἢ μὴ δύνασθαι αὐτόν , ὅπερ εἶπον , ἰσχυρίζεσθαι τὰ ψευδῆ , μηδ’ ἐν τούτοις ἐπιδεικνύναι τὴν ποίησιν ἃ ἐβούλετο κρύψαιὅπως γέγονεν . 
οὕτως γὰρ καὶ ἐν Ὀδυσσείᾳ τὰ μὲν περὶ τὴν Ἰθάκην καὶ τὸν θάνατον τῶν μνηστήρων αὐτὸς λέγει , τὰ δὲ μέγιστα τῶν ψευσμάτων οὐχ ὑπέμεινεν εἰπεῖν , τὰ περὶ τὴν Σκύλλαν καὶ τὸν 
Κύκλωπα καὶ τὰ φάρμακα τῆς Κίρκης , ἔτι δὲ τὴν εἰς ᾅδου κατάβασιν τοῦ Ὀδυσσέως , ἀλλὰ τὸν Ὀδυσσέα ἐποίησε διηγούμενον τοῖσπερὶ τὸν Ἀλκίνοον · ἐκεῖ δὲ καὶ τὰ περὶ τὸν ἵππον καὶ τὴν ἅλωσιν τῆς Τροίας διεξιόντα τὸν Δημόδοκον ἐν ᾠδῇ δῑ ὀλίγων ἐπῶν . 
δοκεῖ δέ μοι μηδὲ προθέσθαι ταῦτα τὴν ἀρχήν , ἅτε οὐ γενόμενα , προϊούσης δὲ τῆς ποιήσεως , ἐπεὶ ἑώρα τοὺς ἀνθρώπους ῥᾳδίως πάντα πειθομένους , καταφρονήσας αὐτῶν καὶ ἅμα χαριζόμενοστοῖς Ἕλλησι καὶ τοῖς Ἀτρείδαις πάντα συγχέαι καὶ μεταστῆσαι τὰ πράγματα εἰς τοὐναντίον . 
λέγει δὲ ἀρχόμενος , μῆνιν ἄειδε , θεά , Πηληιάδεω Ἀχιλῆος οὐλομένην , ἣ μυρί’ Ἀχαιοῖς ἄλγἐ ἔθηκε , πολλὰς δ’ ἰφθίμους ψυχὰς ἄϊδι προΐαψεν ἡρώων · αὐτοὺς δὲ ἑλώρια τεῦχε κύνεσσιν οἰωνοῖσί τε πᾶσι · Διὸς δ’ ἐτελείετο βουλή . 
ἐνταῦθά φησι περὶ μόνης ἐρεῖν τῆς τοῦ Ἀχιλλέως μήνιδος καὶ τὰς συμφορὰς καὶ τὸν ὄλεθρον τῶν Ἀχαιῶν , ὅτι πολλὰ καὶ δεινὰ ἔπαθον καὶ πολλοὶ ἀπώλοντο καὶ ἄταφοι ἔμειναν , ὡς ταῦτα μέγιστα τῶν γενομένων καὶ ἄξια τῆς ποιήσεως , καὶ τὴν τοῦ Διὸς βουλὴν ἐν τούτοις φησὶ τελεσθῆναι , ὥσπερ οὖν καὶ συνέβη · τὴν δὲ ὕστερον μεταβολὴν τῶν πραγμάτων καὶ τὸν τοῦ Ἕκτορος θάνατον , ἃ ἔμελλε χαριεῖσθαι , οὐ φαίνεται ὑποθέμενος , οὐδὲ ὅτι ὕστερον ἑάλω τὸ 
Ἴλιον · ἴσως γὰρ οὐκ ἦν πω βεβουλευμένος ἀναστρέφειν ἅπαντα . 
ἔπειτα βουλόμενος τὴν αἰτίαν εἰπεῖν τῶν κακῶν , ἀφεὶς τὸν Ἀλέξανδρον καὶ τὴν Ἑλένην περὶ Χρύσου φλυαρεῖ καὶ τῆς ἐκείνου θυγατρός . 
ἐγὼ οὖν ὡς ἐπυθόμην παρὰ τῶν ἐν Αἰγύπτῳ ἱερέων ἑνὸς εὖ μάλα γέροντος ἐν τῇ Ὀνούφι , ἄλλα τε πολλὰ τῶν Ἑλλήνων καταγελῶντος ὡς οὐθὲν εἰδότων ἀληθὲς περὶ τῶν πλείστων , καὶ μάλιστα δὴ τεκμηρίῳ τούτῳ χρωμένου ὅτι Τροίαν τέ εἰσι πεπεισμένοι ὡς ἀλοῦσαν ὑπὸ Ἀγαμέμνονος καὶ ὅτι Ἑλένη συνοικοῦσα Μενελάῳ ἠράσθη Ἀλεξάνδρου · καὶ ταῦτα οὕτως ἄγαν πεπεισμένοι εἰσὶν ὑφ’ ἑνὸς ἀνδρὸς ἐξαπατηθέντες ὥστε καὶ ὀμόσαι ἕκαστος . 
ἔφη δὲ πᾶσαν τὴν πρότερον ἱστορίαν γεγράφθαι παρ’ αὐτοῖς , τὴν μὲν ἐν τοῖς ἱεροῖς , τὴν δ’ ἐν στήλαις τισί , τὰ δὲ μνημονεύεσθαι μόνον ὑπ’ ὀλίγων , τῶν στηλῶν διαφθαρεισῶν , πολλὰ δὲ καὶ ἀγνοεῖσθαι τῶν ἐν ταῖς στήλαις γεγραμμένων διὰ τὴν ἀμαθίαν τε καὶ ἀμέλειαν τῶν ἐπιγιγνομένων · εἶναι δὲ καὶ ταῦτα ἐν τοῖς νεωτάτοις τὰ περὶ τὴν Τροίαν · τὸν γὰρ Μενέλαον ἀφικέσθαι παρ’ αὐτοὺς καὶ διηγήσασθαι ἅπαντα ὡς ἐγένετο . 
δεομένου δέ μου διηγήσασθαι , τὸ μὲν πρῶτον οὐκ ἐβούλετο , λέγων ὅτι ἀλαζόνες εἰσὶν οἱ Ἕλληνες καὶ ἀμαθέστατοι ὄντες πολυμαθεστάτους ἑαυτοὺς νομίζουσι · τούτου δὲ μηθὲν εἶναι νόσημα χαλεπώτερον μήτε ἑνὶ μήτε πολλοῖς ἢ ὅταν τις ἀμαθὴς ὢν σοφώτατον ἑαυτὸν νομίζῃ . 
τοὺς γὰρ τοιούτους τῶν ἀνθρώπων μηδέποτε δύνασθαι τῆς ἀγνοίας ἀπολυθῆναι . 
οὕτως δέ , ἔφη , γελοίως ἀπὸ τούτων διάκεισθε ὑμεῖς ὥστε ποιητὴν ἕτερον 
Ὁμήρῳ πεισθέντα καὶ ταὐτὰ πάντα ποιήσαντα περὶ Ἑλένης , Στησίχορον , ὡς οἶμαι , τυφλωθῆναί φατε ὑπὸ τῆς Ἑλένης , ὡς ψευσάμενον , αὖθις δὲ ἀναβλέψαι τἀναντία ποιήσαντα . 
καὶ ταῦτα λέγοντες οὐδὲν ἧττον ἀληθῆ φασιν εἶναι τὴν Ὁμήρου ποίησιν καὶ ἀκούοντες τὸν μὲν Στησίχορον ἐν τῇ ὕστερον ᾠδῇ λέγειν ὅτι τὸ παράπαν οὐδὲ πλεύσειεν ἡ Ἑλένη οὐδαμόσε , ἄλλους δέ τινας ὡς ἁρπασθείη μὲν Ἑλένη ὑπὸ τοῦ Ἀλεξάνδρου , δεῦρο δὲ παρ’ ἡμᾶς εἰς Αἴγυπτον ἀφίκοιτο καὶ τοῦ πράγματος οὕτως ἀμφισβητουμένουκαὶ πολλὴν ἄγνοιαν ἔχοντος , οὐδὲ οὕτως ὑποπτεῦσαι δύνανται τὴν ἀπάτην . 
τούτου δὲ αἴτιον ἔφη εἶναι ὅτι φιλήκοοί εἰσιν οἱ 
Ἕλληνες · ἃ δ’ ἂν ἀκούσωσιν ἡδέως τινὸς λέγοντος , ταῦτα καὶ ἀληθῆ νομίζουσι , καὶ τοῖς μὲν ποιηταῖς ἐπιτρέπουσιν ὅ , τι ἂν θέλωσι ψεύδεσθαι καί φασιν ἐξεῖναι αὐτοῖς , ὅμως δὲ πιστεύουσινοἷς ἂν ἐκεῖνοι λέγωσι , καὶ μάρτυρας αὐτοὺς ἐπάγονται ἐνίοτε περὶ ὧν ἀμφισβητοῦσι · παρὰ δὲ Αἰγυπτίοις μὴ ἐξεῖναι μηδὲν ἐμμέτρως λέγεσθαι μηδὲ εἶναι ποίησιν τὸ παράπαν · ἐπίστασθαι γὰρ ὅτι φάρμακον τοῦτο ἡδονῆς ἐστι πρὸς τὴν ἀκοήν . 
ὥσπερ οὖν οἱ διψῶντες οὐδὲν δέονται οἴνου , ἀλλ’ ἀπόχρη αὐτοῖς ὕδατος πιεῖν , οὕτως οἱ τἀληθῆ εἰδέναι θέλοντες οὐδὲν δέονται μέτρων , ἀλλ’ ἐξαρκεῖ αὐτοῖς ἁπλῶς ἀκοῦσαι . 
ἡ δὲ ποίησις ἀναπείθει τὰ ψευδῆ ἀκούειν ὥσπερ ὁ οἶνος πίνειν μάτην . 
ὡς οὖν ἤκουσα παρ’ ἐκείνου , πειράσομαι εἰπεῖν , προστιθεὶς ἐξ ὧν ἐδόκει μοι ἀληθῆ τὰ λεγόμενα . 
ἔφη γὰρ ἐν Σπάρτῃ γενέσθαιΤυνδάρεων σοφὸν ἄνδρα καὶ βασιλέα μέγιστον , τούτου δὲ καὶ 
Λήδας δύο θυγατέρας κατὰ ταὐτὸ ὥσπερ ἡμεῖς ὀνομάζομεν , Κλυταιμνήστρας καὶ Ἑλένην , καὶ δύο ἄρρενας παῖδας διδύμους καλοὺς καὶ μεγάλους καὶ πολὺ τῶν Ἑλλήνων ἀρίστους . 
εἶναι δὲ τὴν Ἑλένην ἐπὶ κάλλει περιβόητον καὶ πολλοὺς μνηστῆρας αὐτῆς ἔτι σμικρᾶσπαιδὸς οὔσης γενέσθαι καὶ ἁρπαγὴν ὑπὸ Θησέως βασιλέως ὄντος 
Ἀθηνῶν . 
τοὺς οὖν ἀδελφοὺς τῆς Ἑλένης εὐθέως ἐλθεῖν εἰς τὴν τοῦ Θησέως χώραν καὶ πορθῆσαι τὴν πόλιν καὶ κομίσασθαι τὴν ἀδελφήν . 
τὰς μὲν οὖν ἄλλας γυναῖκας ἀφιέναι λαβόντας · τὴν δὲ τοῦ Θησέως μητέρα αἰχμάλωτον ἄγειν , τιμωρουμένους αὐτόν · εἶναιγὰρ αὐτοὺς ἀξιομάχους πρὸς ἅπασαν τὴν Ἑλλάδα , καὶ καταστρέψασθαι ῥᾳδίως ἄν , εἰ ἐβούλοντο . 
εἶπον οὖν ὅτι καὶ παρ’ ἡμῖν ταῦτα λέγεται , καὶ προσέτι ὡς αὐτὸς ἑορακὼς εἴην ἐν Ὀλυμπίᾳ ἐν τῷ ὀπισθοδόμῳ τοῦ νεὼ τῆς Ἥρας ὑπόμνημα τῆς ἁρπαγῆς ἐκείνης ἐν τῇ ξυλίνῃ κιβωτῷ τῇ ἀνατεθείσῃ ὑπὸ Κυψέλου , τοὺς 
Διοσκόρους ἔχοντας τὴν Ἑλένην ἐπιβεβηκυῖαν τῇ κεφαλῇ τῆς Αἴθρας καὶ τῆς κόμης ἕλκουσαν , καὶ ἐπίγραμμα ἐπιγεγραμμένον ἀρχαίοις γράμμασι . 
μετὰ δὲ ταῦτα , ἔφη , φοβούμενος τοὺς 
Τυνδαρίδας ὁ Ἀγαμέμνων · ἠπίστατο γὰρ ὅτι ξένος ὢν καὶ ἔπηλυς ἄρχοι τῶν Ἀργείων · ἐβούλετο προσλαβεῖν αὐτοὺς κηδεύσας , καὶ διὰ τοῦτο ἔγημε Κλυταιμνήστραν · τὴν δὲ Ἑλένην ἐμνήστευε μὲν τῷ ἀδελφῷ , οὐδεὶς δὲ ἔφασκε τῶν Ἑλλήνων ἐπιτρέψειν , καὶ γὰρ προσήκειν ἕκαστος αὑτῷ τοῦ γένους μᾶλλον ἢ Μενελάῳ , Πελοπίδῃ ὄντι . 
ἧκον δὲ καὶ ἔξωθεν πολλοὶ μνηστῆρες διά τε τὴν δόξαν τὴν περὶ τοῦ κάλλους καὶ τὴν δύναμιν τῶν ἀδελφῶν καὶ τοῦ πατρός . 
ἐδόκει οὖν μοι καὶ τοῦτο ἀληθὲς λέγειν , ὅπου τὴν Κλεισθένους θυγατέρα τοῦ Σικυωνίων τυράννου καὶ τῶν ἀπὸ Ἰταλίας τινὰ μνηστεῦσαί φασιν · ἔτι δὲ Ἱπποδάμειαν τὴν Οἰνομάου Πέλοψ ἔγημεν ἐκ τῆς Ἀσίας ἀφικόμενος , Θησεὺς δὲ ἀπὸ τοῦ Θερμώδοντος ποταμοῦ μίαν τῶν Ἀμαζόνων · ὡς δὲ ἐκεῖνος ἔφη , καὶ τὴν Ἰὼ ἀφικέσθαι ἐκδοθεῖσαν εἰς Αἴγυπτον , ἀλλὰ μὴ βοῦν γενομένην οὕτως οἰστρήσασαν ἐλθεῖν . 
οὕτως δὲ ἔθους ὄντος ἐκδιδόναι καὶ λαμβάνειν γυναῖκας παρ’ ἀλλήλων καὶ τοὺς πλεῖστον ἀπέχοντας τοῖς ἐνδοξοτάτοις , καὶ τὸν Ἀλέξανδρον ἀφικέσθαι κατὰ μνηστείαν ἔφη , πιστεύοντα τῇ δυνάμει τοῦ πατρός , σχεδόν τι βασιλεύοντος τῆς 
Ἀσίας ἁπάσης , καὶ οὐδὲ πολὺ τῆς Τροίας ἀπεχούσης , ἄλλως τε καὶ τῶν Πελοπιδῶν ἤδη δυναστευόντων ἐν τῇ Ἑλλάδι καὶ πολλῆς ἐπιμιξίας γενομένης . 
ἐλθόντα δὲ μετὰ πολλοῦ πλούτου καὶ παρασκευῆς ὡς ἐπὶ μνηστείαν , καὶ διαφέροντα κάλλει , εἰς λόγους αὐτὸν καταστῆναι Τυνδάρεῴ τε καὶ τοῖς ἀδελφοῖς τῆς Ἑλένης , λέγοντα περὶ τῆς ἀρχῆς τῆς Πριάμου καὶ τῶν χρημάτων τοῦ πλήθους καὶ τῆς ἄλλης δυνάμεως , καὶ ὅτι αὑτοῦ γίγνοιτο ἡ βασιλεία · τὸν δὲ 
Μενέλαον ἰδιώτην ἔφη εἶναι · τοῖς γὰρ Ἀγαμέμνονος παισίν , ἀλλ’ οὐκ ἐκείνῳ τὴν ἀρχὴν προσήκειν · καὶ ὡς θεοφιλὴς εἴη καὶ ὡς ἡ 
Ἀφροδίτη αὐτῷ ὑπόσχοιτο τὸν ἄριστον γάμον τῶν ἐν ἀνθρώποις · 
αὐτὸς οὖν προκρῖναι τῆν ἐκείνου θυγατέρα , ἐξὸν αὐτῷ λαβεῖν ἐκ τῆς Ἀσίας τινά , εἰ βούλοιτο , εἴτε τοῦ Αἰγυπτίων βασιλέως εἴτετοῦ Ἰνδῶν . 
τῶν μὲν γὰρ ἄλλων ἁπάντων ἔλεγεν αὐτὸς ἄρχειν ἀρξάμενος ἀπὸ Τροίας μέχρι Αἰθιοπίας · καὶ γὰρ Αἰθιόπων βασιλεύειν τὸν αὑτοῦ ἀνεψιὸν Μέμνονα , ἐκ Τιθωνοῦ ὄντα τοῦ Πριάμου ἀδελφοῦ . 
καὶ ἄλλα πολλὰ ἔλεγεν ἐπαγωγά , καὶ δῶρα ἐδίδου τῇ τε Λήδᾳ καὶ τοῖς ἄλλοις τοῖς προσήκουσιν , ὅσα οὐδὲ ξύμπαντεσοἱ Ἕλληνες ἐδύναντο . 
ἔφη δὲ καὶ ξυγγενὴς εἶναι τῆς Ἑλένης καὶ αὐτός · ἀπὸ γὰρ Διὸς εἶναι τὸν Πρίαμον · πυνθάνεσθαι δὲ κἀκείνους καὶ τὴν ἀδελφὴν αὐτῶν Διὸς ὄντας . 
τῷ δὲ Ἀγαμέμνονι καὶ τῷ Μενελάῳ μὴ προσήκειν ὀνειδίζειν αὐτῷ τὴν πατρίδα · καὶ γὰρ αὐτοὺς εἶναι Φρύγας ἀπὸ Σιπύλου . 
πολὺ δὴ κρεῖττον τοῖσβασιλεῦσι κηδεύειν τῆς Ἀσίας ἢ τοῖς ἐκεῖθεν μετανάσταις . 
καὶ γὰρ Λαομέδοντα Τελαμῶνι δοῦναι τὴν ἑαυτοῦ θυγατέρα Ἡσιόνην · 
ἐλθεῖν γὰρ αὐτὸν εἰς Τροίαν μνηστῆρα μετὰ Ἡρακλέους , ἄγειν δὲ καὶ τὸν Ἡρακλέα φίλον ὄντα καὶ ξένον Λαομέδοντι . 
πρὸς οὖν ταῦτα ὁ Τυνδάρεως ἐβουλεύετο μετὰ τῶν παίδων . 
καὶ ἐδόκει αὐτοῖς σκοποῦσιν οὐ χεῖρον εἶναι προσλαβεῖν τοὺς ἐκ τῆς 
Ἀσίας βασιλέας . 
τὴν μὲν γὰρ Πελοπιδῶν οἰκίαν ἔχειν Κλυταιμνήστραν συνοικοῦσαν Ἀγαμέμνονι · λοιπὸν δέ , εἰ Πριάμῳ κηδεύσειαν , καὶ τῶν ἐκεῖ πραγμάτων κρατεῖν καὶ μηδένα αὐτοὺς κωλύειν τῆς 
Ἀσίας καὶ τῆς Εὐρώπης ἄρχειν ἁπάσης . 
πρὸς δὲ ταῦτα ἠγωνίζετομὲν ὁ Ἀγαμέμνων , ἡττᾶτο δὲ τοῖς δικαίοις . 
ἔφη γὰρ ὁ Τυνδάρεως ἱκανὸν εἶναι αὐτῷ κηδεύσαντι · καὶ ἅμα ἐδίδασκεν ὅτι οὐδὲ συμφέροι τὸν ἀδελφὸν αὐτοῦ τυγχάνειν τῶν · οὕτω γὰρ μᾶλλον ἐπιβουλεύσειν · οὐδὲ γὰρ Ἀτρεῖ Θυέστην εὔνουν γενέσθαι . 
μάλιστα δ’ ἔπειθε λέγων αὐτὸν ὅτι οὐκ ἀνέξονται οἱ ἄλλοι μνηστῆρες τῶνἙλλήνων ἀποτυχόντες , οὔτε Διομήδης οὔτε Ἀντίλοχος οὔτε Ἀχιλλεύς , ἀλλὰ πολεμήσουσι · καὶ ὅτι κινδυνεύσει τοὺς δυνατωτάτους ποιῆσαι τῶν Ἑλλήνων πολεμίους . 
κρεῖττον οὖν εἶναι μὴ καταλιπεῖν ἀρχὴν πολέμου καὶ στάσεως ἐν τοῖς Ἕλλησι . 
τὸν δὲ ἄχθεσθαι μέν , οὐκ ἔχειν δὲ ὅπως κωλύσῃ τὸν Τυνδάρεων · κύριον γὰρ εἶναι τῆς αὑτοῦ θυγατρός · καὶ ἅμα φοβεῖσθαι τοὺς παῖδας αὐτοῦ . 
καὶ οὕτως δὴ λαβεῖν Ἀλέξανδρον τὴν Ἑλένην ἐκ τοῦ δικαίου , πείσαντα τοὺς γονεῖς αὐτῆς καὶ τοὺς ἀδελφούς , καὶ ἀφικέσθαι ἄγοντα μετὰ πολλοῦ ζήλου καὶ χαρᾶς · καὶ τόν τε Πρίαμον καὶ τὸν Ἕκτορα καὶ τοὺς ἄλλους ἅπαντας ἥδεσθαι τῷ γάμῳ , καὶ τὴν Ἑλένην ὑποδέχεσθαι μετὰ θυσιῶν καὶ εὐχῶν . 
σκόπει δέ , ἔφη , τὴν εὐήθειαν τοῦ ἐναντίου λόγου , εἴ σοι δοκεῖ δυνατὸν εἶναι πρῶτον μὲν ἐρασθῆναί τινα γυναικός , ἣν οὐπώποτε εἶδεν · ἔπειτα καὶ πεῖσαι καταλιποῦσαν τὸν ἄνδρα καὶ τὴν πατρίδα καὶ πάντας τοὺς ἀναγκαίους , ἔτι δὲ οἶμαι θυγατρίου γεγονυῖαν μητέρα , συνακολουθῆσαι ἀνδρὶ ἀλλοφύλῳ . 
διὰ ταύτην γὰρ τὴν ἀλογίαν συνέπλασαν τὸν περὶ τῆς Ἀφροδίτης μῦθον πολὺ τούτων ἀποπληκτότερον . 
εἰ δὲ ὁ Ἀλέξανδρος ἐνεθυμήθη , πῶς ὅ τε πατὴρ ἐπέτρεψεν οὐκ ὢν ἀνόητος , ἀλλὰ καὶ σφόδρα δοκῶν νοῦν ἔχειν , ἥ τε μήτηρ ; 
πῶς δὲ εἰκὸς τὸν Ἕκτορα ὕστερον μὲν ὀνειδίζειν καὶ λοιδορεῖσθαι αὐτῷ περὶ τῆς ἁρπαγῆς , ὥς φησιν Ὅμηρος · λέγει γὰρ οὕτως · 
Δύσπαρι , εἶδος ἄριστε , γυναιμανές , ἠπεροπευτά , αἴθ’ ὄφελες ἄγονός τ’ ἔμεναι ἄγαμός τ’ ἀπολέσθαι . 
οὐ γάρ τοι χραίσμῃ κίθαρις τά τε δῶρ’ Ἀφροδίτης ἥ τε κόμη τό τε εἶδος , ὅτ’ ἐν κονίῃσι μιγείης · 
ἐξ ἀρχῆς δὲ πράττοντι συγχωρῆσαι ταῦτα ; 
ὅ τε Ἕλενος πῶς οὐ προέλεγε μάντις ὤν , ἥ τε Κασσάνδρα θεοφορουμένη , πρὸς δὲ τούτοις ὁ Ἀντήνωρ δοκῶν φρονεῖν , ἀλλ’ ὕστερον ἠγανάκτουν καὶ ἐπέπληττον ἐπὶ πεπραγμένοις , ἐξὸν ἀφ’ ἑστίας κωλύειν ; 
ἵνα δὲ εἰδῇς τὴν ὑπερβολὴν τῆς ἠλιθιότητος καὶ ὡς τὰ ψευδῆ ἀλλήλοις μάχεται · λέγουσι γὰρ ὡς πρὸ ὀλίγων ἐτῶν Ἡρακλῆς πεπορθήκει τὴν πόλιν διὰ μικρὰν πρόφασιν , ὀργισθεὶς ὑπὲρ ἵππων , ὅτι ὑποσχόμενος αὐτῷ δώσειν ὁ Λαομέδων ψεύσαιτο . 
καὶ ἐγὼ ἀνεμνήσθην τῶν ἐπῶν , ἐν οἷς ταῦτά φησιν · 
ὅς ποτε δεῦρ’ ἐλθὼν ἕνεχ’ ἵππων Λαομέδοντος ἓξ οἴῃς σὺν νηυσὶ καὶ ἀνδράσι παυροτέροισιν 
Ἰλίου ἐξαλάπαξε πόλιν , χήρωσε δ’ ἀγυιάς . 
οὔκουν , εἶπεν , οὐδὲ τοῦτο ἀληθὲς λέγουσι . 
πῶς γὰρ ἐν ὀλίγῳ χρόνῳ οὕτω πόλις ἁλοῦσα καὶ ἐρημωθεῖσα τοσαύτην ἐπίδοσιν ἔσχενὡς μεγίστην γενέσθαι τῶν κατὰ τὴν Ἀσίαν ; 
πῶς δὲ ὁ μὲν Ἡρακλῆς σὺν ἓξ ναυσὶν εἷλεν ἐκ πολλοῦ ἀπόρθητον οὖσαν , οἱ δὲ Ἀχαιοὶ μετὰ νεῶν χιλίων καὶ διακοσίων ἐλθόντες οὐκ ἐδύναντο ἑλεῖν ; 
ἢ πῶς τὸν Πρίαμον εἴασε βασιλεύειν ὁ Ἡρακλῆς , ἀποκτείνας αὐτοῦ τὸν πατέρα , ὡς πάντων ἐχθρότατον , ἀλλ’ οὐκ ἄλλον τινὰ ἀπέδειξενἄρχοντα τῆς χώρας ; 
εἰ δ’ ἦν οὕτως ὥς φασι , πῶς οὐκ ἔφριττον οἱ Τρῶες καὶ ὁ Πρίαμος τὴν πρὸς τοὺς Ἕλληνας ἔχθραν , εἰδότες ὅτι καὶ πρότερον οὐδὲν τηλικοῦτον ἐξαμαρτόντες ἀπώλοντο καὶ ἀνάστατοι ἐγένοντο , καὶ πολλοὶ μνημονεύοντες τὴν ἅλωσιν μηδὲν τούτων ἐννοῆσαι μηδὲ κωλῦσαι τὸν Ἀλέξανδρον μηδένα αὐτῶν ; τίνα δὲ τρόπον ἀφικόμενος εἰς τὴν Ἑλλάδα συνῆν τῇ Ἑλένῃ καὶ διελέγετο καὶ τελευτῶν ἀνέπεισεν αὐτήν φυγεῖν , μήτε γονέων μήτε πατρίδος μήτε ἀνδρὸς ἢ θυγατρὸς μήτε τῆς παρὰ τοῖς Ἕλλησι φήμης φροντίσασαν , ἀλλὰ μηδὲ τοὺς ἀδελφοὺς φοβηθεῖσαν περιόντας , οἳ πρότερον αὐτὴν ἀφείλοντο Θησέως καὶ οὐ περιεῖδονἁρπασθεῖσαν ; 
τοῦτο μὲν γὰρ παρόντα τὸν Μενέλαον πῶς ταῦτα ἔλαθε γιγνόμενα ; 
τοῦτο δὲ ἀπόντος ἀνδρὸς γυναῖκα εἰς ὁμιλίαν ἀφικνεῖσθαι ξένῳ ἀνδρὶ πῶς εἰκός τοῦτο δὲ μηδὲ τῶν ἄλλων μηδένα αἰσθέσθαι τὴν ἐπιβουλὴν ἢ αἰσθομένους κρύψαι , προσέτι δὲ τὴν Αἴθραν τὴν τοῦ Θησέως μητέρα συναπᾶραι αὐτῇ αἰχμάλωτονοὖσαν ; 
— 
οὐ γὰρ ἱκανὸν ἦν Πιτθέως θυγατέρα οὖσαν ἐν 
Σπάρτῃ δουλεύειν , ἀλλ’ ᾑρεῖτο ἀκολουθεῖν εἰς Τροίαν , ὁ δὲ Ἀλέξανδρος ἀδεῶς καὶ μετὰ τοσαύτης ἐξουσίας ἔπραττε τὸ πρᾶγμα , ὥστε οὐκ ἦν ἱκανὸν αὐτῷ τῆν γυναῖκα ἀπαγαγεῖν , ἀλλὰ καὶ τὰ χρήματα προσεπέθετο — 
καὶ μηδὲ ἐπαναχθῆναι μηδένα αὐτῷ , μήτε τῶν τοῦ Μενελάου μήτε τῶν τοῦ Τυνδάρεω μήτε τοὺς ἀδελφοὺς τῆς Ἑλένης , καὶ ταῦτα νεῶν οὐσῶν ἐν τῇ Λακωνικῇ , ἔτι δὲ πρότερον πεζῇ ἀπὸ Σπάρτης ἐπὶ θάλατταν κατιόντων , παραχρῆμα , ὡς εἰκός , περιβοήτου γενομένης τῆς ἁρπαγῆς ; 
καὶ οὕτω μὲν οἰ δυνατὸν ἐλθεῖν Ἑλένην μετὰ Ἀλεξάνδρου · γάμῳ δὲ παρ’ ἑκόντων δοθεῖσαν τῶν οἰκείων . 
οὕτω γὰρ εὔλογον ἦν τήν τε Αἴθραν ἀφικέσθαι μετ’ αὐτῆς καὶ τὰ χρήματα κομισθῆναι . 
οὐδὲν γὰρ τούτων ἁρπαγῆς , ἀλλὰ πολὺ μᾶλλον γάμου σημεῖόν ἐστιν . 
ἐπεὶ δέ , ὡς ἔφην , γαμήσας ὁ Ἀλέξανδρος ἀπηλλάγη μετ’ αὐτῆς , ὅ τε Μενέλαος ἠνιᾶτο τῆς μνηστείας ἀποτυχὼν καὶ τὸν ἀδελφὸν ᾐτιᾶτο , καὶ ἔφη προδοθῆναι ὑπ’ αὐτοῦ , ὅ τε Ἀγαμέμνων ἐκείνου μὲν ἧττον ἐφρόντιζε , τὸν Ἀλέξανδρον δὲ ἐφοβεῖτο καὶ ὑπώπτευε μήποτε ἀντιποιήσηται τῶν ἐν τῇ Ἑλλάδι πραγμάτων , προσηκόντων αὐτῷ διὰ τὸν γάμον . 
οὕτω δὴ καὶ τοὺς ἄλλους συγκαλεῖ τοὺς μνηστῆρας τῆς Ἑλένης , καὶ ἔφη ὑβρισθῆναι αὐτοὺς ἅπαντας , καὶ τὴν Ἑλλάδα καταφρονηθῆναι , καὶ τὴν ἀρίστην γυναῖκα οἴχεσθαι εἰς τοὺς βαρβάρους ἐκδοθεῖσαν , ὡς οὐδενὸς ὄντος ἀξίου παρ’ αὐτοῖς . 
ταῦτα λέγων τὸν μὲν Τυνδάρεων παρῃτεῖτο καὶ συγγνώμην ἔχειν ἐκέλευε · παραλογισθῆναι γὰρ αὐτὸν ὑπὸ δώρων · τὸν δὲ 
Ἀλέξανδρον αἴτιον ἁπάντων ἀπέφαινε καὶ τὸν Πρίαμον · καὶ παρεκάλει συστρατεύειν ἐπὶ τὴν Τροίαν · πολλὰς γὰρ ἐλπίδας ἔχειν αἱρήσειν αὐτὴν συναραμένων ἁπάντων . 
γενομένου δὲ τούτου πολλὰ χρήματα διαρπάσειν αὐτοὺς καὶ χώρας κρατήσειν τῆς ἀρίστης . 
εἶναι γὰρ τὴν μὲν πόλιν πλουσιωτάτην ἁπασῶν , τοὺς δὲ ἀνθρώπους ὑπὸ τρυφῆς διεφθαρμένους · ἔχειν δὲ καὶ συγγενεῖς πολλοὺς ἐν τῇ Ἀσίᾳ τοὺς ἀπὸ Πέλοπος , οἳ συμπράξουσιν αὐτῷ , μισοῦντες τὸν Πρίαμον . 
ταῦτα δὴ ἀκούοντες , οἱ μέν τινες ὠργίζοντο καὶ ἀτιμίαν τῷ ὄντι ἐνόμιζον τῆς Ἑλλάδος τὸ γεγονός , οἱ δέ τινες ἤλπιζον ὠφεληθήσεσθαι ἀπὸ τῆς στρατείας · δόξα γὰρ ἦν τῶν ἐν τῇ Ἀσίᾳ πραγμάτων ὡς μεγάλων καὶ πλούτου ὑπερβάλλοντος . 
εἰ μὲν οὖν ἡττήθησαν ὑπὸ τοῦ Μενελάου μνηστεύοντες τὴν Ἑλένην , οὐκ ἂν ἐφρόντισαν , ἀλλὰ τοὐναντίον ἐφήδεσθαι ἔμελλον αὐτῷ · νῦν δὲ τὸν Ἀλέξανδρον ἐμίσουν ἅπαντες , αὐτὸς ἕκαστος ἡγούμενος ἀφῃρῆσθαι τοῦ γάμου . 
οὕτω δὲ τῆς στρατείας γενομένης , πέμψας ὁ Ἀγαμέμνων ἀπῄτει τὴν Ἑλένην · προσήκειν γὰρ αὐτὴν Ἑλληνίδα οὖσαν γαμηθῆναί τινι τῶν Ἑλλήνων . 
ταῦτα δὲ ἀκούσαντες οἱ 
Τρῶες ἠγανάκτουν καὶ ὁ Πρίαμος καὶ πάντων μάλιστα ὁ Ἕκτωρ , ὅτι νόμῳ τοῦ Ἀλεξάνδρου λαβόντος παρὰ τοῦ πατρός , καὶ τῆς 
Ἑλένης βουλομένης ἐκείνῳ συνοικεῖν , οἱ δὲ οὕτως ἀναίσχυντον ἐτόλμων λέγειν λόγον · καὶ ἔφασαν γιγνώσκειν ὅτι ζητοῖεν πολέμου πρόφασιν · αὐτοὶ δὲ μὴ ἄρχειν πολέμου , κρείττους ὄντες , ἀμύνεσθαι δὲ ἐπιχειροῦντας . 
καὶ διὰ ταῦτα ὑπέμενον οἱ Τρῶεσπολὺν χρόνον πολεμούμενοι καὶ πολλὰ πάσχοντες , οὐχ ὅσα Ὅμηρός φησιν , ὅμως δὲ καὶ τῆς γῆς αὐτῶν φθειρομένης καὶ πολλῶν ἀποθνῃσκόντων ἀνθρώπων , ὅτι ἠπίσταντο ἀδικοῦντας τοὺς Ἀχαιοὺς καὶ τὸν Ἀλέξανδρον οὐθὲν ἄτοπον πράξαντα . 
εἰ δὲ μή , τίς ἂν ἠνέσχετο αὐτῶν ἢ τῶν ἀδελφῶν ἢ ὁ πατὴρ ἢ τῶν ἄλλων πολιτῶνἀπολλυμένων καὶ πάσης κινδυνευούσης ἀναστάτου γενέσθαι τῆς πόλεως διὰ τὴν ἐκείνου παρανομίαν , ἐξὸν ἀποδόντας τὴν Ἑλένην σῶσαι αὑτούς ; 
οἱ δὲ καὶ ὕστερον , ὥς φασιν , Ἀλεξάνδρου ἀποθανόντος , κατεῖχον αὐτὴν καὶ Δηιφόβῳ συνῴκιζον , ὡς μέγιστον ἀγαθὸν ἔχοντες ἐν τῇ πόλει καὶ φοβούμενοι μὴ καταλίποι αὑτούς . 
καίτοιεἰ πρότερον ἐρῶσα τοῦ Ἀλεξάνδρου ἔμενεν , πῶς ἔτι ἐβούλετο μένειν , εἰ μὴ καὶ Δηιφόβου αὐτὴν ἐρασθῆναι λέγουσιν ; 
εἰκὸς γὰρ ἦν πεῖσαι τοὺς Τρῶας , ἀποδοῦναι αὐτὴν ἑτοίμους ὄντας . 
εἰ δὲ ἐφοβεῖτο τοὺς Ἀχαιούς , διαλύσεις πρότερον εὑρέσθαι χρῆν · καὶ γὰρ ἐκεῖνοι ἀγαπητῶς ἂν ἀπηλλάγησαν τοῦ πολέμου , πλείστωνκαὶ ἀρίστων τεθνηκότων . 
ἀλλ’ οὐ γὰρ ἦν ἀληθὲς τὸ τῆς ἁρπαγῆς οὐδὲ παρέσχον αἰτίαν τοῦ πολέμου οἱ Τρῶες , ὅθεν εὐέλπιδες ἦσαν περιγενέσθαι . 
οἱ γὰρ ἄνθρωποι , ἐν οἷς ἂν ἀδικῶνται , μέχρι ἐσχάτου ὑπομένουσιν ἀμυνόμενοι . 
ταῦτα μὲν οὖν μὴ ἄλλως νόμιζε πραχθῆναι ἢ ὡς ἐγὼ λέγω . 
πολὺ γὰρ πιστότερον ἑκόντα Τυνδάρεων κηδεῦσαι τοῖς βασιλεῦσι τῆς Ἀσίας , καὶ Μενέλἁ ? ? )ν τῆς μνηστείας ἀπελπίσαντα βαρέως ἐνεγκεῖν , καὶ Ἀγαμέμνονα φοβηθῆναι τοὺς Πριαμίδας μὴ κατάσχωσι τὴν Ἑλλάδα , ἀκούοντα καὶ Πέλοπα τὸν αὑτοῦ πρόγονον , ἐκ τῆς αὐτῆς ὄντα χώρας , διὰ τὸ κῆδος τὸ 
Οἰνομάου τὴν Πελοπόννησον κατασχεῖν , καὶ τοὺς ἄλλους ἡγεμόνας συνάρασθαι τοῦ πολέμου , μνησικακοῦντας , ὅτι αὐτὸς ἕκαστος οὐκ ἔγημεν , ἢ ἐρασθῆναι μὲν Ἀλέξανδρον ἧς ἠγνόει γυναικός , ἐπιτρέψαι δὲ αὐτῷ τὸν πατέρα πλεῦσαι τοιαύτης ἕνεκα πράξεως , καὶ ταῦτα , ὥς φασιν , οὐ πάλαι τῆς Τροίας ἁλούσης ὑπὸ Ἑλλήνων καὶ τοῦ πατρὸς αὐτοῦ Λαομέδοντος ἀποθανόντος · ὕστερον δὲ πολεμουμένους καὶ τοσαῦτα κακὰ πάσχοντας μὴ θέλειν ἐκδοῦναι μήτε ζῶντος Ἀλεξάνδρου μήτε ἀποθανόντος , οὐδεμίαν ἐλπίδα ἔχοντας τῆς σωτηρίας · τὴν δὲ Ἑλένην ἐρασθῆναι μὲν ξένου ἀνδρός , ᾧ τὴν ἀρχὴν οὐκ εἰκὸς αὐτὴν ἐν ὁμιλίᾳ γενέσθαι , καταλιποῦσαν δὲ τὴν πατρίδα καὶ τοὺς οἰκείους καὶ τὸν ἄνδρα μετ’ αἰσχύνης ἐλθεῖν εἰς ἀνθρώπους μισοῦντας · πάντα ταῦτα δὲ γιγνόμενα μηδένα κωλῦσαι , καὶ μήτε ἐξιοῦσαν αὐτήν , καὶ ταῦτα πεζῇ , ἕως θαλάττης μήτε ἀποπλεύσασαν διῶξαι , συνάρασθαι δὲ τοῦ στόλου τὴν Θησέως μητέρα πρεσβυτέραν καὶ δῆλον ὅτι μισοῦσαν τὴν Ἑλένην · ὕστερον δὲ Ἀλεξάνδρου τελευτήσαντος , οὗ λέγεται ἐρᾶν , Δηιφόβῳ συνεῖναι , καθάπερ οἶμαι κἀκείνῳ τῆς Ἀφροδίτης ὑποσχομένης , καὶ μήτε αὐτὴν ἐθέλειν ἀπιέναι παρὰ τὸν αὑτῆς ἄνδρα μήτε τοὺς Τρῶας ἀποδοῦναι τὴν Ἑλένην βίᾳ , μέχρι ἁλῶναι τὴν πόλιν . 
τούτων οὐθὲν εἰκὸς οὐδὲ δυνατόν . 
ἔτι δὲ καὶ τόδε πρὸς τοῖς εἰρημένοις . 
τοὺς μὲν ἄλλους ἅπαντας Ἀχαιούς φησιν Ὅμηρος κοινωνῆσαι , οἷς ἧττον ἔμελε , τῆς δυνάμεως · Κάστορα δὲ καὶ Πολυδεύκην μόνους μὴ ἀφικέσθαι , τοὺς μάλιστα ὑβρισμένους . 
ταύτην δὲ τὴν ἀλογίαν κρύπτων Ὅμηρος πεποίηκε θαυμάζουσαν τὴν Ἑλένην · ἔπειτα αὐτὸς ἀπελογήσατο , εἰπὼν ὅτι τεθνήκεσαν πρότερον . 
οὐκοῦν τό γε ζώντων αὐτὴν ἁρπασθῆναι δῆλόν ἐστιν . 
ἔπειταπῶς Ἀγαμέμνονα περιέμενον δέκα ἔτη διατρίβοντα καὶ συνάγοντα στρατιάν , ἀλλ’ οὐκ εὐθὺς ἐδίωξαν τὴν ἀδελφήν , μάλιστα μὲν εἰ κατὰ πλοῦν ἕλοιεν · 
εἰ δ’ οὖν , ὡς πολεμήσοντες μετὰ τῆς αὑτῶν δυνάμεως ; 
οὐ γὰρ ἐπὶ Θησέα μὲν ἦλθον εὐθύς , ἄνδρα Ἕλληνα καὶ τῶν ἄλλων ἄριστον , ἔτι δὲ αὐτόν τε πολλῶν ἄρχοντα καὶ Ἡρακλέους ἑταῖρον καὶ Πειρίθου καὶ Θετταλοὺς καὶ Βοιωτοὺς ἔχοντα συμμάχους · ἐπὶ δὲ 
Ἀλέξανδρον οὐκ ἂν ἦλθον , ἀλλὰ τοὺς Ἀτρείδας περιέμενον δέκα ἔτη συλλέγοντας τὴν δύναμιν . 
ἴσως γὰρ εἰκὸς ἦν καὶ αὐτὸν ἀφικέσθαιτὸν Τυνδάρεων καὶ μηθὲν αὐτὸν κωλῦσαι τὴν ἡλικίαν . 
οὐ γὰρ δὴ Νέστορος παλαιότερος ἦν οὐδὲ Φοίνικος , οὐδὲ μᾶλλον ἐκείνους προσῆκον ἦν ἀγανακτεῖν ἢ τὸν πατέρα αὐτόν . 
ἀλλ’ οὔτε αὐτὸς οὔτε οἱ παῖδες ἧκον οὐδὲ ἦν αὐτοῖς βουλομένοις τὰ τῆς στρατείας . 
ἑκόντες γὰρ αὐτοὶ τὴν Ἑλένην ἐξέδωκαν , προκρίναντεστῶν ἄλλων μνηστήρων τὸν Ἀλέξανδρον διὰ μέγεθος τῆς ἀρχῆς καὶ ἀνδρείαν · οὐδενὸς γὰρ ἦν χείρων τὴν ψυχήν . 
οὔτε οὖν ἐκεῖνοι ἀφίκοντο πολεμήσοντες οὔτε Λακεδαιμονίων οὐδείς , ἀλλὰ καὶ τοῦτο ψεῦδός ἐστιν ὅτι Μενέλαος ἦγε Λακεδαιμονίους καὶ τῆς Σπάρτης ἐβασίλευε Τυνδάρεω ζῶντος ἔτι . 
καὶ γὰρ ἦν δεινόν , εἰ Νέστωρμὲν μήτε πρότερον μήτε ὕστερον ἐλθὼν ἀπ’ Ἰλίου παρεχώρησε τοῖς υἱοῖς τῆς βασιλείας καὶ τῆς ἀρχῆς διὰ γῆρας , Τυνδάρεως δὲ 
Μενελάῳ ἐξέστη . 
φαίνεται γὰρ καὶ ταῦτα πολλὴν ἀπορίαν ἔχοντα . 
ἐπεὶ δ’ οὖν ἦλθον οἱ Ἀχαιοί , τὸ μὲν πρῶτον εἴργοντο τῆς γῆς , καὶ Πρωτεσίλαός τε ἀποθνῄσκει βιαζόμενος ἀποβῆναι καὶ πολλοὶ τῶν ἄλλων , ὥστε διέπλευσαν εἰς τὴν Χερρόνησον , ὑποσπόνδους τοὺς νεκροὺς ἀνελόμενοι , κἀκεῖ θάπτουσι τὸν Πρωτεσίλαον . 
ἔπειτα περιπλέοντες ἀπέβαινον εἰς τὴν χώραν καὶ τῶν πολισμάτων τινὰ ἐπόρθουν . 
ὁ δὲ Ἀλέξανδρος μετὰ τοῦ Ἕκτορος τὸν μὲν ὄχλον συνῆγεν ἅπαντα τὸν ἐκ τῆς χώρας εἰς τὸ ἄστυ , τὰσδὲ μικρὰς πόλεις εἴων τὰς πρὸς τῇ θαλάττῃ διὰ τὸ μὴ δύνασθαι πανταχοῦ βοηθεῖν . 
πάλιν δὲ καταπλεύσαντες εἰς τὸν Ἀχαιῶν λιμένα νυκτὸς ἔλαθον ἀποβάντες , καὶ ναύσταθμον περιεβάλοντο καὶ τάφρον ὤρυξαν φοβούμενοι τὸν Ἕκτορα καὶ τοὺς Τρῶας , καὶ μᾶλλον ὡς αὐτοὶ πολιορκησόμενοι παρεσκευάζοντο . 
οἱ δὲ τὰμὲν ἄλλα συγχωροῦσιν Ὁμήρῳ , τὸ δὲ τεῖχος οὔ φασιν αὐτὸν γενόμενον λέγειν , ὅτι πεποίηκεν ὕστερον Ἀπόλλωνα καὶ Ποσειδῶνα τοὺς ποταμοὺς ἐφιέντας ἐπ’ αὐτὸ καὶ ἀφανίσαντας · ὃ πάντων πιθανώτατόν ἐστι , κατακλυσθῆναι τὰ θεμέλια τοῦ τείχους . 
ἔτι γὰρ καὶ νῦν οἱ ποταμοὶ λιμνάζουσι τὸν τόπον καὶ πολὺ τῆς θαλάττης προσκεχώκασι . 
τὸν δὲ λοιπὸν χρόνον τὰ μὲν ἐποίουν κακῶς , τὰ δ’ ἔπασχον , καὶ μάχαι μὲν οὐ πολλαὶ ἐγένοντο ἐκ παρατάξεως · 
οὐ γὰρ ἐθάρρουν προσιέναι πρὸς τὴν πόλιν διὰ τὸ πλῆθος καὶ τὴν ἀνδρείαν τῶν ἔνδοθεν · ἀκροβολισμοὶ δὲ καὶ κλωπεῖαι τῶν 
Ἑλλήνων · καὶ Τρωίλος τε οὕτως ἀποθνῄσκει παῖς ὢν ἔτι καὶ 
Μήστωρ καὶ ἄλλοι πλείους . 
ἦν γὰρ ὁ Ἀχιλλεὺς ἐνεδρεῦσαι δεινότατος καὶ νυκτὸς ἐπιθέσθαι . 
ὅθεν Αἰνείαν τε οὕτως ἐπελθὼν ὀλίγου ἀπέκτεινεν ἐν τῇ Ἴδῃ καὶ πολλοὺς ἄλλους κατὰ τὴν χώραν , καὶ τῶν φρουρίων ᾕρει τὰ κακῶς φυλαττόμενα · οὐδὲ γὰρ τῆς γῆς ἐπεκράτουν οἱ Ἀχαιοὶ ἀλλ’ ἢ μόνον τοῦ στρατοπέδου . 
τεκμήριον δέ · οὐ γὰρ ἄν ποτε Τρωίλος ἔξω τοῦ τείχους ἐγυμνάζετο , καὶ ταῦτα μακρὰν ἀπὸ τῆς πόλεως , οὐδ’ ἂν ἐγεώργουν τὴν Χερρόνησον , ὡς ὁμολογοῦσι πάντες , εἴπερ ἐκράτουν τῆς Τρῳάδος , οὐδ’ ἂν ἐκ 
Λήμνου οἶνος ἐκομίζετο αὐτοῖς . 
κακῶς δὲ φερομένων τῶν Ἀχαιῶν ἐν τῷ πολέμῳ καὶ μηδενὸς ἀποβαίνοντος ὧν ἤλπισαν , ἀλλὰ συμμάχων ἐπιρρεόντων ἀεὶ τοῖς Τρωσὶ πλειόνων , λοιμός τε καὶ λιμὸς αὐτοὺς ἐπίεζε καὶ στάσις ἐγένετο τῶν ἡγεμόνων , ὅπερ εἴωθεν ὡς τὸ πολὺ γίγνεσθαι τοῖς κακῶς πράττουσιν , οὐ τοῖς κρατοῦσιν . 
ὁμολογεῖ δὲ ταῦτα καὶ Ὅμηρος · οὐδὲ γὰρ ἐδύνατο πάντα τἀληθῆ ἀποκρύψασθαι · ἐν οἷς φησι τὸν Ἀγαμέμνονα ἐκκλησίαν συναγαγεῖν τῶν Ἑλλήνων , ὡς ἀπάξοντα τὸ στράτευμα , δῆλον ὅτι τοῦ πλήθους χαλεπῶς φέροντος καὶ ἀπιέναι βουλομένου , καὶ τὸν ὄχλον ὁρμῆσαι πρὸς τὰς ναῦς · τὸν δὲ Νέστορα καὶ τὸν Ὀδυσσέα κατασχεῖν μόλις μαντείαν τινὰ προβαλλομένους καὶ ὀλίγον εἶναι χρόνον φάσκοντας , ὃν ἐδέοντο αὐτῶν ὑπομεῖναι . 
τὸν δὲ μάντιν τούτων Ἀγαμέμνων ἐν τοῖς ἄνω ἔπεσί φησι μηδὲν πώποτε ἀληθὲς μαντεύεσθαι . 
μέχρι μὲν οὖν τούτων ἐφεξῆς οὐ πάνυ φαίνεται τῶν ἀνθρώπων καταφρονῶν Ὅμηρος , ἀλλὰ τρόπον τινὰ ἔχεσθαι τἀληθοῦς , εἰ μή γε τὰ περὶ τὴν ἁρπαγὴν οὐκ αὐτὸς ὡς γενόμενα διηγούμενος , ἀλλ’ Ἕκτορα ποιήσας ὀνειδίζοντα Ἀλεξάνδρῳ καὶ Ἑλένην ὀδυρομένην πρὸς Πρίαμον , καὶ αὐτὸν Ἀλέξανδρον μεμνημένον ἐν τῇσυνουσίᾳ τῇ πρὸς τὴν Ἑλένην , ὃ πάντων σαφέστατα ἔδει ῥηθῆναι καὶ μετὰ πλείστης σπουδῆς · ἔτι δὲ καὶ τὰ περὶ τὴν μονομαχίαν . 
οὐ γὰρ δυνάμενος εἰπεῖν ὡς ἀπέκτεινε τὸν Ἀλέξανδρον ὁ Μενέλαος , κενὰς αὐτῷ χαρίζεται χάριτας καὶ νίκην γελοίαν , ὡς τοῦ ξίφους καταχθέντος . 
οὐ γὰρ ἦν τῷ τοῦ Ἀλεξάνδρου χρήσασθαι , τοσοῦτόν γε κρείττονα ὄντα , ὡς ἕλκειν αὐτὸν εἰς τοὺς Ἀχαιοὺς ζῶντα μετὰ τῶν ὅπλων , ἀλλ’ ἀπάγχειν ἔδει τῷ ἱμάντι ; 
ψευδὴς δὲ καὶ ἡ τοῦ Αἴαντος καὶ τοῦ Ἕκτορος μονομαχία καὶ πάνυ εὐήθης ἡ διάλυσις , πάλιν ἐκεῖ τοῦ Αἴαντος νικῶντος , πέρας δὲ οὐδέν , καὶ δῶρα δόντων ἀλλήλοις ὥσπερ φίλων. μετὰ δὲ ταῦτα ἤδη τἀληθῆ λέγει , τὴν τῶν Ἀχαιῶν ἧτταν καὶ τροπὴν καὶ τὰς τοῦ Ἕκτορος ἀριστείας καὶ τὸ πλῆθος τῶν ἀπολλυμένων , ὥσπερ ὑπέσχετο ἐρεῖν , τρόπον τινὰ ἄκων καὶ ἀναφέρων εἰς τιμὴν τοῦ Ἀχιλλέως . 
καίτοι θεοφιλῆ γ’ εἶναι τὴν πόλιν φησὶ καὶ Δία ἄντικρυς πεποίηκε λέγοντα πασῶν τῶν ὑπὸ τὸν ἥλιον πόλεων τὸ Ἴλιον μάλιστα ἀγαπῆσαικαὶ τὸν Πρίαμον καὶ τὸν λαὸν αὐτοῦ . 
ἔπειτα ὀστράκου μεταπεσόντος , φασί , τοσοῦτον μετέβαλεν ὥστε οἴκτιστα ἀνελεῖν τὴν ἁπασῶν προσφιλεστάτην δῑ ἑνὸς ἀνδρὸς ἁμαρτίαν , εἴπερ ἥμαρτεν. ὅμως δὲ οὐχ οἷός τέ ἐστιν ἀποκρύψαι τὰ τοῦ Ἕκτορος ἔργα νικῶντος καὶ διώκοντος μέχρι τῶν νεῶν , ὁτὲ μὲν Ἄρει παραβάλλωναὐτόν , ὁτὲ δὲ φλογὶ λέγων τὴν ἀλκὴν ὅμοιον εἶναι , καὶ πάντων αὐτὸν ἐκπεπληγμένων τῶν ἀρίστων , μηδενὸς δὲ ἁπλῶς ὑπομένοντος αὐτόν , τοῦ τε Ἀπόλλωνος αὐτῷ παρισταμένου καὶ τοῦ Διὸς ἄνωθεν ἐπισημαίνοντος ἀνέμῳ καὶ βροντῇ — 
ταῦτα γὰρ οὐ βουλόμενος εἰπεῖν οὕτως ἐναργῶς , ὅμως ἐπεὶ ἀληθῆ ἦν , ἀρξάμενος αὐτῶν οὐ δύναται ἀποστῆναι — 
τήν τε νύκτα ἐκείνην τὴν χαλεπὴν καὶ τὴν ἐν τῷ στρατοπέδῳ κατήφειαν καὶ τὴν τοῦ Ἀγαμέμνονος ἔκπληξιν καὶ τὰς οἰμωγάς , ἔτι δὲ τὴν νυκτερινὴν ἐκκλησίαν βουλευομένων ὅπως φύγοιεν , καὶ τὰς δεήσεις τὰς τοῦ 
Ἀχιλλέως , εἴ τι δύναιτο ἐκεῖνος ἄρα ὠφελῆσαι . 
τῇ δ’ ὑστεραίᾳ τῷ μὲν Ἀγαμέμνονι χαρίζεταί τινα ἀριστείαν ἀνόνητον καὶ τῷ 
Διομήδει καὶ τῷ Ὀδυσσεῖ καὶ Εὐρυπύλῳ , καὶ τὸν Αἴαντά φησι μάχεσθαι προθύμως , εὐθὺς δὲ τοὺς Τρῶας ἐπικρατῆσαι καὶ τὸν 
Ἕκτορα ἐλαύνειν ἐπὶ τὸ τεῖχος τῶν Ἀχαιῶν καὶ τὰς ναῦς . 
καὶ ταῦτα μὲν λέγων δῆλός ἐστιν ὅτι ἀληθῆ λέγει καὶ τὰ γενόμενα ὑπ’ αὐτῶν τῶν πραγμάτων προαγόμενος · ὅταν δὲ αὔξῃ τοὺς Ἀχαιούς , πολλῆς ἀπορίας μεστός ἐστι καὶ πᾶσι φανερὸς ὅτι ψεύδεται · τὸν μὲν Αἴαντα δὶς κρατῆσαι τοῦ Ἕκτορος μάτην , ὁτὲ μὲν τῇ μονομαχίᾳ , πάλιν δὲ τῷ λίθῳ , τὸν δὲ Διομήδην τοῦ Αἰνείου , μηδὲ τούτου μηδὲν πράξαντος , ἀλλὰ τοὺς ἵππους μόνον λαβόντος , ὅπερ ἦν ἀνεξέλεγκτον . 
οὐκ ἔχων δὲ ὅ , τι αὐτοῖς χαρίσηται τὸν Ἄρην καὶ τὴν Ἀφροδίτην φησὶ τρωθῆναι ὑπὸ τοῦ Διομήδους . 
ἐν οἷς ἅπασι δῆλός ἐστιν εὔνους μὲν ὢν ἐκείνοις καὶ βουλόμενος αὐτοὺς θαυμάζειν , οὐκ ἔχων δὲ ὅ , τι εἴπῃ ἀληθές , διὰ τὴν ἀπορίαν εἰς ἀδύνατα ἐμπίπτων καὶ ἀσεβῆ πράγματα , ὃ πάσχουσιν ὡς τὸ πολὺ πάντες ὅσοι τῇ ἀληθείᾳ μάχονται . 
ἀλλ’ οὐ περὶ τοῦ Ἕκτορος ὁμοίως ἀπορεῖ ὅ , τι εἴπῃ μέγα καὶ θαυμαστόν , ὥς γε οἶμαι τὰ γενόμενα διηγούμενος · ἀλλὰ φεύγοντας μὲν προτροπάδην ἅπαντας καὶ κατ’ ὄνομα τοὺς ἀρίστους , ὅταν φῇ μήτε Ἰδομενέα μένειν μήτε Ἀγαμέμνονα μήτε τοὺς δύο Αἴαντας , ἀλλὰ Νέστορα μόνον ὑπ’ ἀνάγκης , καὶ τοῦτον ἁλῶναι παρ’ ὀλίγον · ἐπιβοηθήσαντα δὲ τὸν Διομήδην καὶ πρὸς ὀλίγον θρασυνόμενον , ἔπειτα εὐθὺς ἀποστραφέντα φεύγειν , ὡς κεραυνῶν δῆθεν εἰργόντων αὐτόν · τέλος δὲ τὴν τάφρον διαβαινομένην καὶ τὸ ναύσταθμον πολιορκούμενον καὶ ῥηγνυμένας ὑπὸ τοῦ Ἕκτορος τὰς πύλας καὶ τοὺς Ἀχαιοὺς εἰς τὰς ναῦς ἤδη κατειλημένους καὶ περὶ τὰς σκηνὰς πάντα τὸν πόλεμον καὶ τὸν 
Αἴαντα ἄνωθεν μαχόμενον ἀπὸ τῶν νεῶν καὶ τέλος ἐκβληθέντα ὑπὸ τοῦ Ἕκτορος καὶ ἀναχωρήσαντα καὶ τῶν νεῶν τινας ἐμπρησθείσας . 
ἐνταῦθα γὰρ οὐκ ἔστιν Αἰνείας ὑπὸ Ἀφροδίτης ἁρπαζόμενοσοὐδὲ Ἄρης ὑπὸ ἀνδρὸς τιτρωσκόμενος οὐδὲ ἄλλο τοιοῦτον οὐθὲν ἀπίθανον , ἀλλὰ πράγματα ἀληθῆ καὶ ὅμοια γεγονόσι . 
μεθ’ ἣν ἧτταν οὐκέτι ἦν ἀναμάχεσθαι δυνατὸν οὐδὲ θαρρῆσαί ποτε τοὺς οὕτως ἀπειρηκότας ὡς μήτε ὑπὸ τῆς τάφρου μήτε ὑπὸ τοῦ ἐρύματος ὠφεληθῆναι μηθὲν μήτε αὐτὰς διαφυλάξαι τὰς ναῦς.ποία γὰρ ἔτι τηλικαύτη δύναμις ἢ τίς οὕτως ἀνὴρ ἄμαχος καὶ θεοῦ ῥώμην ἔχων , ὃς ἐπιφανεὶς ἐδύνατο σῶσαι τοὺς ἀπολωλότας ἤδη ; 
τὸ γὰρ τῶν Μυρμιδόνων πλῆθος πόσον τι πρὸς τὴν σύμπασαν ἦν στρατιάν ; 
ἢ τὸ τοῦ Ἀχιλλέως σθένος , οὐ δήπου τότε πρῶτον μέλλοντος μάχεσθαι , πολλάκις δὲ ἐν πολλοῖς τοῖς ἔμπροσθενἔτεσιν εἰς χεῖρας ἐλθόντος , καὶ μήτε τὸν Ἕκτορα ἀποκτείναντος μήτε ἄλλο μηθὲν εἰργασμένου μέγα , εἰ μή γε Τρωίλον παῖδα ἔτι ὄντα τὴν ἡλικίαν ἑλόντος ; 
ἐνταῦθα δὲ γενόμενος Ὅμηρος οὐδὲν ἔτι τἀληθοῦς ἐφρόντισεν , ἀλλ’ εἰς ἅπαν ἧκεν ἀναισχυντίας καὶ πάντα τὰ πράγματα ἁπλῶσἀνέτρεψε καὶ μετέστησεν εἰς τοὐναντίον , καταπεφρονηκὼς μὲν τῶν ἀνθρώπων , ὅτι καὶ τἄλλα ἑώρα πάνυ ῥᾳδίως πειθομένους αὐτοὺς καὶ περὶ τῶν θεῶν , οὐκ ὄντων δὲ ἑτέρων ποιητῶν οὐδὲ συγγραφέων , παρ’ οἷς ἐλέγετο τἀληθές , ἀλλ’ αὐτὸς πρῶτος ἐπιθέμενος ὑπὲρ τούτων γράφειν , γενεαῖς δὲ ὕστερον ξυνθεὶς πολλαῖς , τῶν εἰδότωναὐτὰ ἠφανισμένων καὶ τῶν ἐξ ἐκείνων ἔτι , ἀμαυρᾶς δὲ καὶ ἀσθενοῦς ἔτι φήμης ἀπολειπομένης , ὡς εἰκὸς περὶ τῶν σφόδρα παλαιῶν , ἔτι δὲ πρὸς τοὺς πολλοὺς καὶ ἰδιώτας μέλλων διηγεῖσθαι τὰ ἔπη , καὶ ταῦτα βελτίω ποιῶν τὰ τῶν Ἑλλήνων , ὡς μηδὲ τοὺς γιγνώσκοντας ἐξελέγχειν . 
οὕτως δὴ ἐτόλμησε τἀναντία τοῖς γενομένοισποιῆσαι · 
Τοῦ γὰρ Ἀχιλλέως ἐπιβοηθήσαντος ἐν τῇ καταλήψει τῶν νεῶν ὑπ’ ἀνάγκης τὸ πλέον καὶ τῆς αὑτοῦ σωτηρίας ἕνεκεν , τροπὴν μέν τινα γενέσθαι τῶν Τρώων καὶ ἀναχωρῆσαι παραχρῆμα ἀπὸ τῶν νεῶν αὐτοὺς καὶ σβεσθῆναι τὸ πῦρ , ἅτε ἐξαπίνης ἐπιπεσόντος τοῦ 
Ἀχιλλέως , καὶ τούς τε ἄλλους ἀποχωρεῖν καὶ τὸν Ἕκτορα ὑπάγειν αὑτὸν ἔξω τῆς τάφρου καὶ τῆς περὶ τὸ στρατόπεδον στενοχωρίας , σχέδην δὲ καὶ ἐφιστάμενον , ὥσπερ αὐτός φησιν Ὅμηρος . 
συμπεσόντων δὲ καὶ μαχομένων πάλιν , τὸν Ἀχιλλέα κάλλιστα ἀγωνίσασθαι μετὰ τῶν αὑτοῦ , καὶ πολλοὺς ἀποκτεῖναι τῶν Τρώων καὶ τῶν ἐπικούρων , ἄλλους τε καὶ τὸν Σαρπηδόνα τὸν τοῦ Διὸς υἱὸν λεγόμενον εἶναι , βασιλέα Λυκίων · καὶ περὶ τὴν τοῦ ποταμοῦ διάβασιν ἀποχωρούντων γενέσθαι φόνον πολύν , οὐ μέντοι προτροπάδην φεύγειν αὐτούς , ἀλλὰ πολλὰς ἑκάστοτε ὑποστροφὰς γίγνεσθαι . 
τὸν δὲ Ἕκτορα ἐν τούτῳ παραφυλάττειν , ἐμπειρότατον ὄντα καιρὸν μάχης ξυνεῖναι , καὶ μέχρι μὲν ἤκμαζεν ὁ Ἀχιλλεὺς καὶ νεαλὴς ὢν ἐμάχετο , μὴ ξυμφέρεσθαι αὐτῷ , μόνον δὲ τοὺς ἄλλους παρακαλεῖν · ἐπεὶ δ’ ᾐσθάνετο κάμνοντα ἤδη καὶ πολὺ τῆς πρότερον ὑφεικότα ὁρμῆς , ἅτε οὐ ταμιευσάμενον ἐν τῷ ἀγῶνι , καὶ ὑπὸ τοῦ ποταμοῦ κοπωθέντα μείζονος ἐρρυηκότος ἀπείρως διαβαίνοντα , καὶ ὑπό τε Ἀστεροπαίου τοῦ Παίονος ἑώρα τετρωμένον , 
Αἰνείαν τε συστάντα αὐτῷ καὶ μαχεσάμενον ἐπὶ πλέον , ὁπότε δὲ ἐβουλήθη ἀσφαλῶς ἀποχωρήσαντα , Ἀγήνορα δὲ οὐ καταλαβόντα ὁρμήσαντα διώκειν · καίτοι τούτῳ μάλιστα προεῖχεν ὁ Ἀχιλλεὺς ὅτι ἐδόκει τάχιστος εἶναι · καταφανὴς οὖν ἐγεγόνει αὐτῷ διὰ τούτων ἁπάντων εὐάλωτος ὤν , ἅτε δεινῷ τὴν πολεμικὴν τέχνην · ὥστε θαρρῶν ἀπήντησεν αὐτῷ κατὰ μέσον τὸ πεδίον . 
καὶ τὸ μὲν πρῶτον ἐνέκλινεν ὡς φεύγων , ἀποπειρώμενος αὐτοῦ , ἅμα δὲ κοπῶσαι βουλόμενος , ὁτὲ μὲν περιμένων , ὁτὲ δὲ ἀποφεύγων · ἐπεὶ δὲ ἑώρα βραδύνοντα καὶ ἀπολειπόμενον , οὕτως ὑποστρέψας αὐτὸς ἧκεν ἐπ’ αὐτὸν οὐδὲ τὰ ὅπλα φέρειν ἔτι δυνάμενον , καὶ συμβαλὼν ἀπέκτεινε καὶ τῶν ὅπλων ἐκράτησεν , ὡς καὶ τοῦτο Ὅμηρος εἴρηκε . 
τοὺς δὲ ἵππους διῶξαι μέν φησι τὸν Ἕκτορα , οὐ λαβεῖν δέ , κἀκείνων ἁλόντων . 
τὸ μὲν οὖν σῶμα μόλις διέσωσαν ἐπὶ τὰς ναῦς οἱ Αἴαντες . 
οἱ γὰρ Τρῶες ἤδη θαρροῦντες καὶ νικᾶν νομίζοντες , μαλακώτερονἐφείποντο · ὁ δὲ Ἕκτωρ ἐνδυσάμενος τὰ τοῦ Ἀχιλλέως ὅπλα ἐπίσημα ὄντα ἔκτεινέ τε καὶ ἐδίωκε μέχρι τῆς θαλάττης , ὡς ὁμολογεῖ ταῦτα Ὅμηρος . 
νὺξ δὲ ἐπιγενομένη ἀφείλετο μὴ πάσας ἐμπρῆσαι τὰς ναῦς . 
τούτων δὲ οὕτως γενομένων , οὐκ ἔχων ὅπως κρύψῃ τἀληθές , Πάτροκλον εἶναί φησι τὸν ἐπεξελθόντα μετὰ τῶν Μυρμιδόνων , ἀναλαβόντα τὰ τοῦ Ἀχιλλέως ὅπλα , καὶ τοῦτον ὑπὸ τοῦ 
Ἕκτορος ἀποθανεῖν , καὶ τὸν Ἕκτορα τῶν ὅπλων οὕτως κρατῆσαι . 
καίτοι πῶς ἂν ὁ Ἀχιλλεὺς ἐν τοσούτῳ κινδύνῳ τοῦ στρατοπέδου ὄντος καὶ τῶν νεῶν ἤδη καιομένων καὶ ὅσον οὔπω ἐπ’ αὐτὸν ἥκοντος τοῦ δεινοῦ , καὶ τὸν Ἕκτορα ἀκούων ὅτι φησὶ μηδένα αὑτῷἀξιόμαχον εἶναι καὶ τὸν Δία βοηθεῖν αὑτῷ καὶ δεξιὰ σημεῖα φαίνειν , εἴ γε ἐβούλετο σῶσαι τοὺς Ἀχαιούς , αὐτὸς μὲν ἐν τῇ σκηνῇ ἔμενεν ἄριστος ὢν μάχεσθαι , τὸν δὲ πολὺ χείρονα αὑτοῦ ἔπεμπε ; 
καὶ ἅμα μὲν παρήγγελλεν ἐμπεσεῖν ἰσχυρῶς καὶ ἀμύνεσθαι τοὺς 
Τρῶας , ἅμα δὲ τῷ Ἕκτορι μὴ μάχεσθαι ; 
οὐδὲ γὰρ ἐπ’ ἐκείνῳ ἦνοἶμαι προελθόντι γε ἅπαξ ὅτῳ ἐβούλετο μάχεσθαι . 
οὕτως δὲ ὑποκαταφρονῶν τοῦ Πατρόκλου καὶ ἀπιστῶν αὐτῷ , τὴν δύναμιν ἐπέτρεπεν ἐκείνῳ καὶ τὰ ὅπλα τὰ αὑτοῦ καὶ τοὺς ἵππους , ὡς ἂν κάκιστά τις βουλεύσαιτο περὶ τῶν αὑτοῦ , πάντα ἀπολέσαι βουλόμενος · 
ἔπειτα ηὔχετο τῷ Διὶ ὑποστρέψαι τὸν Πάτροκλον μετὰτῶν ὅπλων ἁπάντων καὶ τῶν ἑταίρων , οὕτως ἀνοήτως πέμπων αὐτὸν πρὸς ἄνδρα κρείττονα , ᾧ προκαλουμένῳ τοὺς ἀρίστους οὐδεὶς ὑπακοῦσαι ἤθελεν , ὁ δὲ Ἀγαμέμνων ἄντικρυς ἔφη καὶ τὸν Ἀχιλλέα φοβεῖσθαι καὶ μὴ βούλεσθαι συμβαλεῖν ἐκείνῳ ; 
τοιγαροῦν οὕτω βουλευσάμενον αὐτὸν λέγει τοῦ τε ἑταίρου στερηθῆναι καὶ πολλῶνἑτέρων , ὀλίγου δὲ καὶ τῶν ἵππων καὶ ἄοπλον γενέσθαι . 
ἃ οὐδέποτ’ ἂν ἐποίησεν Ἀχιλλεὺς μὴ ἀπόπληκτος ὤν · εἰ δὲ μή , πάντως ἂν αὐτὸν ἐκώλυσε Φοῖνιξ . 
ἀλλ’ οὐ γὰρ ἐβούλετο , φησί , ταχέως ἀπαλλάξαι τοῦ κινδύνου τοὺς Ἀχαιούς , ἕως ἂν λάβῃ τὰ δῶρα , καὶ ἅμα οὐδέπω τῆς ὀργῆς ἐπέπαυτο . 
καὶ τί ἦν ἐμποδὼν αὐτὸν προελθόντα ἐφ’ ὅσον ἐβούλετο πάλιν μηνίειν ; 
ξυνεὶς δὲ τῆς τοιαύτης ἀλογίας αἰνίττεται διὰ πρόρρησίν τινα μένειν αὐτόν , ὡς , εἰ ἐξῄει , πάντως ἀποθανούμενον , ἄντικρυς αὐτοῦ κατηγορῶν δειλίαν · καίτοι ἐξῆν αὐτῷ διὰ ταύτην τὴν πρόρρησιν ἀποπλεῦσαι διενεχθέντα πρὸς τὸν Ἀγαμέμνονα . 
οὐ μέντοι ἀλλὰ καὶ περὶ τοῦ Πατρόκλου ἐτύγχανεν ἀκηκοὼς τῆς μητρός , ὅν φησιν ἐν ἴσῳ τῇ ἑαυτοῦ κεφαλῇ τιμᾶν καὶ μηδὲ αὐτὸς ἔτι βούλεσθαι ζῆν ἐκείνου ἀποθανόντος . 
ὡς δὲ ἑώρα αὐτὸν οὐ δυνάμενον βαστάσαι τὸ δόρυ τὰ ἄλλα ἐδίδου δῆλον ὅτι προσεοικότα τῷ δόρατι , καὶ οὐκ ἐφοβεῖτο μὴ οὐ δύνηται φέρειν αὐτά · ὥσπερ οὖν καί φησι συμβῆναι περὶ τὴν μάχην . 
ἀλλὰ γὰρ εἴ τις ἅπαντα ἐλέγχοι , πολὺ ἂν ἔργον εἴη . 
τὸ γὰρ ψεῦδος ἐξ αὑτοῦ φανερόν ἐστι τοῖς προσέχουσιν · ὥστε οὐδενὶ ἄδηλον καὶ τῶν ὀλίγον νοῦν ἐχόντων ὅτι σχεδὸν ὑπόβλητός ἐστιν ὁ Πάτροκλος καὶ τοῦτον ἀντήλλαξεν Ὅμηρος τοῦ Ἀχιλλέως , βουλόμενος τὸ κατ’ ἐκεῖνον κρύψαι . 
ὑφορώμενος δὲ μή τις ἄρα καὶ τοῦ Πατρόκλου ζητῇ τάφον · ὥσπερ οἶμαι καὶ τῶν ἄλλων ἀριστέων τῶν ἀποθανόντων ἐν Τροίᾳ φανεροί εἰσιν οἱ τάφοι · διὰ τοῦτο προκαταλαμβάνων οὐκ ἔφη τάφον αὐτοῦ γενέσθαι καθ’ αὑτόν , ἀλλὰ μετὰ τοῦ Ἀχιλλέως τεθῆναι . 
καὶ Νέστωρ μὲν οὐκ ἠξίωσε μετ’ Ἀντιλόχου ταφῆναι δῑ αὐτὸν ἀποθανόντος , οἴκαδε τὰ ὀστᾶ κομίσας · 
τὰ δὲ τοῦ Ἀχιλλέως ὀστᾶ ἀνεμίχθη τοῖς τοῦ Πατρόκλου ; μάλιστα μὲν οὖν ἐβούλετο Ὅμηρος ἀφανίσαι τὴν τοῦ Ἀχιλλέως τελευτὴν ὡς οὐκ ἀποθανόντος ἐν Ἰλίῳ . 
τοῦτο δὲ ἐπεὶ ἀδύνατον ἑώρα , τῆς φήμης ἐπικρατούσης καὶ τοῦ τάφου δεικνυμένου , τό γε ὑφ’ Ἕκτορος αὐτὸν ἀποθανεῖν ἀφείλετο καὶ τοὐναντίον ἐκεῖνον ὑπὸ τοῦ Ἀχιλλέως ἀναιρεθῆναί φησιν , ὃς τοσοῦτον ὑπερεῖχε τῶν ἀνθρώπων ἁπάντων καὶ προσέτι αἰκισθῆναι τὸν νεκρὸν αὐτοῦ καὶ συρῆναι μέχρι τῶν τειχῶν . 
πάλιν δὲ εἰδὼς τάφον ὄντα τοῦ Ἕκτορος καὶ τιμώμενον αὐτὸν ὑπὸ τῶν πολιτῶν , ἀποδοθῆναι αὐτὸν λέγει κελεύσαντοστοῦ Διὸς λύτρων δοθέντων , τέως δὲ τὴν Ἀφροδίτην ἐπιμεληθῆναι καὶ τὸν Ἀπόλλω τοῦ διαμεῖναι τὸν νεκρόν . 
οὐκ ἔχων δὲ ὅ , τι ποιήσῃ τὸν Ἀχιλλέα , ἐπεὶ ἔδει αὐτὸν ὑπὸ τῶν Τρώων τινὸς ἀνῃρῆσθαι · οὐ γὰρ δὴ καὶ τοῦτον ἔμελλεν , ὥσπερ καὶ τὸν Αἴαντα , ὑφ’ ἑαυτοῦ ἀποθανόντα ποιεῖν , φθονῶν τῆς δόξης τῷ ἀνελόντι · τὸν Ἀλέξανδρόν φησιν ἀποκτεῖναι αὐτόν , ὃν πεποίηκε τῶν Τρώων κάκιστον καὶ δειλότατον καὶ ὑπὸ τοῦ Μενελάου μικροῦ δεῖν ζωγρηθέντα , γρηθέντα , ὃν λοιδορούμενον ἀεὶ πεποίηκεν , ὡς μαλθακὸν αἰχμητὴν καὶ ἐπονείδιστον ἐν τοῖς Ἕλλησι . 
ἵνα δὴ τοῦ Ἕκτορος τὴν δόξαν ἀφέλοιτο , καὶ τὸν Ἀχιλλέα φαίνεται καθῃρηκώς , καὶ πολὺ χείρωκαὶ ἀδοξότερον αὐτοῦ ποιήσας τὸν θάνατον . 
τέλος δὲ προάγει ἤδη τεθνηκότα τὸν Ἀχιλλέα καὶ ποιεῖ μαχόμενον · οὐκ ὄντων δὲ ὅπλων , ἀλλὰ τοῦ Ἕκτορος ἔχοντος · ἐν τούτῳ γὰρ ἔλαθεν αὐτὸν ἕν τι τῶν ἀληθῶν ῥηθέν · ἐκ τοῦ οὐρανοῦ φησι κομίσαι τὴν Θέτιν ὑπὸ τοῦ Ἡφαίστου γενόμενα ὅπλα · καὶ οὕτως δὴ γελοίως τὸν Ἀχιλλέαμόνον τρεπόμενον τοὺς Τρῶας , τῶν δὲ ἄλλων Ἀχαιῶν , ὥσπερ οὐδενὸς παρόντος , ἁπάντων ἐπελάθετο · ἅπαξ δὲ τολμήσας τοῦτο ψεύσασθαι πάντα συνέχεε . 
καὶ τοὺς θεοὺς ἐνταῦθα ποιεῖ μαχομένους ἀλλήλοις , σχεδὸν ὁμολογῶν ὅτι οὐδὲν αὐτῷ μέλει ἀληθείας . 
πάνυ δὲ ἀσθενῶς καὶ ἀπιθάνως τὴν ἀριστείαν διελθών , ὁτὲ μὲνποταμῷ μαχόμενον αὐτόν , ὁτὲ δὲ ἀπειλοῦντα Ἀπόλλωνι καὶ διώκοντα αὐτόν · ἐξ ὧν ἁπάντων ἰδεῖν ἔστι τὴν ἀπορίαν αὐτοῦ σχεδόν · 
οὐ γάρ ἐστιν ἐν τοῖς ἀληθέσιν οὕτως ἀπίθανος οὐδὲ ἀηδής · μόλις ποτὲ τῶν Τρώων εἰς τὴν πόλιν φευγόντων , τὸν Ἕκτορα πεποίηκε πρὸ τοῦ τείχους ἀνδρειότατα ὑπομένοντα αὐτὸν καὶ μήτε τῷ πατρὶδεομένῳ μήτε τῇ μητρὶ πειθόμενον , ἔπειτα φεύγοντα κύκλῳ τῆς πόλεως , ἐξὸν εἰσελθεῖν , καὶ τὸν Ἀχιλλέα , τάχιστον ἀνθρώπων ἀεί ποτε ὑπ’ αὐτοῦ λεγόμενον , οὐ δυνάμενον καταλαβεῖν . 
τοὺς δὲ 
Ἀχαιοὺς ὁρᾶν ἅπαντας ὥσπερ ἐπὶ θέαν παρόντας καὶ μηδένα βοηθεῖν τῷ Ἀχιλλεῖ , τοιαῦτα πεπονθότας ὑπὸ τοῦ Ἕκτορος καὶ μισοῦντας αὐτόν , ὥστε καὶ νεκρὸν τιτρώσκειν . 
ἔπειτα Δηίφοβον ἐξελθόντα τοῦ τείχους , μᾶλλον δὲ Ἀθηνᾶν παραλογίσασθαι αὐτόν , εἰκασθεῖσαν Δηιφόβῳ , καὶ τὸ δόρυ κλέψαι τὸ τοῦ Ἕκτορος ἐν τῇ μάχῃ , οὐδὲ ὅπως ἀποκτείνῃ τὸν Ἕκτορα εὑρίσκων , τρόπον τινὰ ἰλιγγιῶν περὶ τὸ ψεῦδος καὶ τῷ ὄντι ὡς ἐν ὀνείρατι μάχην διηγούμενος . 
μάλιστα γοῦν προσέοικε τοῖς ἀτόποις ἐνυπνίοις τὰ περὶ τὴν μάχην ἐκείνην. εἰς τοῦτο δὲ προελθὼν ἀπεῖπε λοιπόν , οὐκ ἔχων ὅ , τι χρήσηται τῇ ποιήσει καὶ τοῖς ψεύσμασι δυσχεραίνων ἀγῶνά τινα προσθεὶς ἐπιτάφιον , καὶ τοῦτο πάνυ γελοίως , καὶ τὴν 
Πριάμου βασιλέως εἰς τὸ στρατόπεδον ἄφιξιν παρὰ τὸν Ἀχιλλέα , μηδενὸς αἰσθομένου τῶν Ἀχαιῶν , καὶ τὰ λύτρα τοῦ Ἕκτορος . 
καὶ οὔτε τὴν τοῦ Μέμνονος βοήθειαν οὔτε τὴν τῶν Ἀμαζόνων , οὕτως θαυμαστὰ καὶ μεγάλα , ἐτόλμησεν εἰπεῖν , οὔτε τὸν τοῦ Ἀχιλλέως θάνατον οὔτε τὴν ἅλωσιν τῆς Τροίας. οὐδὲ γὰρ ὑπέμεινεν οἶμαι πάλαι τεθνηκότα τὸν Ἀχιλλέα ποιεῖν πάλιν ἀναιρούμενον , οὐδὲ νικῶντας τοὺς ἡττηθέντας καὶ φεύγοντας , οὐδὲ τὴν κρατήσασαν πόλιν , ταύτην πορθουμένην . 
οἱ δὲ ὕστερον ἅτε ἐξηπατημένοι καὶ τοῦ ψεύδους ἰσχύοντος ἤδη θαρροῦντες ἔγραφον . 
τὰ δὲ πράγματα οὕτως ἔσχεν . 
Ἀχιλλέως τελευτήσαντος ὑπὸ Ἕκτορος ἐν τῇ βοηθείᾳ τῶν νεῶν , οἱ μὲν Τρῶες , ὥσπερ καὶ πρότερον , ἐπηυλίσθησαν ἐγγὺς τῶν νεῶν , ὡς φυλάξοντες τοὺς Ἀχαιούς · ὑπώπτευον γὰρ αὐτοὺς ἀποδράσεσθαι τῆς νυκτός · ὁ δὲ Ἕκτωρ ἀνεχώρησεν εἰς τὴν πόλιν παρά τε τοὺς γονέας καὶ τὴν γυναῖκα , χαίρων τοῖς πεπραγμένοις , ἐπὶ τοῦ στρατεύματος καταλιπὼν Πάριν . 
ὁ δ’ αὐτός τε καὶ τῶν Τρώων τὸ πλῆθος ἐκάθευδεν , ὡς εἰκὸς ἦν κεκοπωμένους καὶ μηδὲν προσδεχομένους κακόν , ἔτι δὲ παντελοῦς εὐπραγίας οὔσης . 
ἐν τούτῳ δὴ 
Ἀγαμέμνων μετὰ Νέστορος καὶ Ὀδυσσέως καὶ Διομήδους βουλευσάμενος σιωπῇ καθείλκυσαν τῶν νεῶν τὰς πολλάς , ὁρῶντες ὅτι καὶ τῇ προτεραίᾳ μικροῦ διεφθάρησαν , ὡς μηδὲ φυγὴν ἔτι εἶναι , καὶ μέρος οὐκ ὀλίγον ἦν ἐμπεπρησμένον αὐτῶν , ἀλλ’ οὐ μία ναῦς ἡ Πρωτεσιλάου · ταῦτα δὲ ποιήσαντες ἀπέπλευσαν εἰς τὴν Χερρόνησον , τῶν αἰχμαλώτων πολλὰ καταλιπόντες καὶ τῶν ἄλλων οὐκ ὀλίγα κτημάτων . 
ἅμα δὲ τῆ ἡμέρᾳ φανεροῦ γενομένου τοῦ πράγματος , ὁ μὲν Ἕκτωρ ἠγανάκτει καὶ βαρέως ἔφερε καὶ τὸν Ἀλέξανδρον ἐλοιδόρει · τοὺς γὰρ πολεμίους αὐτὸν ἐκ τῶν χειρῶν ἀφεῖναι · 
τὰς δὲ σκηνὰς ἐνέπρησαν οἱ Τρῶες καὶ διήρπαζον τὰ καταλειφθέντα . 
τοῖς δὲ Ἀχαιοῖς ἐν τῷ ἀσφαλεῖ βουλευομένοις · οὐ γὰρ εἶχον οἱ περὶ τὸν Ἕκτορα ναυτικὸν ἕτοιμον , ὥστε διαβαίνειν ἐπ’ αὐτούς · 
ἐδόκει μὲν ἀπιέναι πᾶσι , πολλοῦ πλήθους ἀπολωλότος καὶ τῶν ἀρίστων ἀνδρῶν · κίνδυνος δὲ ἦν μὴ ναῦς ποιησάμενοι παραχρῆμα ἐπιπλεύσωσιν ἐπὶ τὴν Ἑλλάδα . 
διὰ τοῦτο οὖν ἀναγκαῖον ἦν μένειν ὥσπερ κατ’ ἀρχὰς λῃστεύοντας , εἴ πως τῷ Πάριδι κάμνοντι διαλλάξειαν αὑτοὺς καὶ πρὸς φιλίαν πράξαντες ἀπελθεῖν . 
ὡς δὲ ἔκριναν ταῦτα , καὶ ἐποίουν πέραν μένοντες . 
κἀνταῦθα τοῖς Τρωσὶν ἐπῆλθον ἐκ μὲν Αἰθιοπίας Μέμνων , αἱ δὲ Ἀμαζόνες ἐκ τοῦ Πόντου βοηθοὶ καὶ ἄλλο πλῆθος ἐπικούρων , ὡς εὐτυχοῦντας ἐπυνθάνοντο τὸν Πρίαμον καὶ τὸν Ἕκτορα καὶ τοὺς Ἀχαιοὺς ὅσον οὔπω διεφθαρμένους πάντας , οἱ μέν τινες κατ’ εὔνοιαν , οἱ δὲ καὶ φόβῳ τῆς δυνάμεως · οὐ γὰρ τοῖς ἡττημένοις οὐδὲ τοῖς κακῶς πράττουσιν , ἀλλὰ τοῖς νικῶσι καὶ τοῖς περιγενομένοις ἀπάντων πάντες ἐθέλουσι βοηθεῖν . 
μετεπέμψαντο δὲ καὶ οἱ Ἀχαιοὶ παρ’ αὑτῶν εἴ τινα ἐδύναντο ὠφέλειαν · τῶν μὲν γὰρ ἔξωθεν οὐδὲν οὐδεὶς ἔτι προσεῖχεν αὐτοῖς · ἀλλὰ Νεοπτόλεμόν τε τὸν Ἀχιλλέως κομιδῇ νέον ὄντα καὶ Φιλοκτήτην ὑπεροφθέντα πρότερον διὰ τὴν νόσον , καὶ τοιαύτας βοηθείας οἴκοθεν ἀσθενεῖς καὶ ἀπόρους . 
ὧν ἀφικομένων μικρὸν ἀναπνεύσαντες πάλιν διέπλευσαν εἰς τὴν Τροίαν , καὶ περιεβάλοντο τεῖχος ἕτερον πολὺ ἔλαττον , οὐκ ἐν ᾧ πρότερον τόπῳ παρὰ τὸν αἰγιαλόν , ἀλλὰ τὸ ὑψηλὸν αὐτοῦ καταλαβόντες . 
τῶν δὲ νεῶν αἱ μέν τινες ὑφώρμουν ὑπὸ τὸ τεῖχος , αἱ δὲ ἐν τῷ πέραν ἔμενον · ἅτε γὰρ οὐδεμίαν ἐλπίδα ἔχοντες κρατήσειν , ἀλλ’ ὁμολογιῶν δεόμενοι , καθάπερ εἶπον , οὐ βεβαίως ἐπολέμουν , ἀλλ’ ἀμφιβόλως τρόπον τινὰ καὶ πρὸς ἀπόπλουν μᾶλλον τὴν γνώμην ἔχοντες . 
ἐνέδραις οὖν ὡς τὸ πολὺ καὶ καταδρομαῖς ἐχρῶντο . 
καὶ ποτε μάχης ἰσχυροτέρας γενομένης , βιαζομένων αὐτῶν τὸ φρούριον ἐξελεῖν , Αἴας τε ὑπὸ Ἕκτορος ἀποθνήσκει καὶ Ἀντίλοχος ὑπὸ τοῦ 
Μέμνονος πρὸ τοῦ πατρός · ἐτρώθη δὲ καὶ αὐτὸς ὁ Μέμνων ὑπὸ τοῦ Ἀντιλόχου , καὶ ἀποκομιζόμενος τραυματίας τελευτᾷ κατὰ τὴν ὁδόν . 
συνέβη δὲ καὶ τοῖς Ἀχαιοῖς εὐημερῆσαι τότε ὡς οὐ πρότερον . 
ὅ τε γὰρ Μέμνων μέγα ἀξίωμα ἔχων ἐτρώθη καιρίως , τήν τε Ἀμαζόνα ἀπέκτεινε Νεοπτόλεμος καταδραμοῦσαν ἐπὶ τὰς ναῦς ἰταμώτερον καὶ πειρωμένην ἐμπρῆσαι , μαχόμενος ἐκ τῆς νεὼς ναυμάχῳ δόρατι , καὶ Ἀλέξανδρος ἀποθνῄσκει Φιλοκτήτῃ διατοξευόμενος . 
ἦν οὖν ἀθυμία καὶ παρὰ τοῖς Τρωσίν , εἰ μηδέποτε παύσονται τοῦ πολέμου μηδὲ ἔσται μηδὲν αὐτοῖς πλέον νικῶσιν . 
ὅ τε 
Πρίαμος ἄλλος ἐγεγόνει μετὰ τὴν Ἀλεξάνδρου τελευτήν , σφόδρα ἀνιαθεὶς καὶ φοβούμενος ὑπὲρ τοῦ Ἕκτορος . 
πολὺ δὲ φαυλότερον ἔσχε τὰ τῶν Ἀχαιῶν Ἀντιλόχου τε καὶ Αἴαντος τεθνηκότων · ὥστε πέμπουσι περὶ συμβάσεων , φάσκοντες ἀπιέναι γενομένης εἰρήνης καὶ ὅρκων ὀμοσθέντων μηκέτι στρατεύσειν μήτε αὐτοὺς εἰς τὴν 
Ἀσίαν μήτε ἐκείνους ἐπὶ τὸ Ἄργος . 
μετὰ δὲ ταῦτα ὁ μὲν Ἕκτωρ ἀντέλεγε · πολὺ γὰρ εἶναι κρείττους καὶ τὸ ἐπιτείχισμα ἔφη κατὰ κράτος αἱρήσειν · μάλιστα δὲ ἐχαλέπαινε τῇ Ἀλεξάνδρου τελευτῇ . 
δεομένου δὲ τοῦ πατρὸς καὶ τὸ γῆρας τὸ αὑτοῦ λέγοντος καὶ τῶν παίδων τὸν θάνατον , τοῦ τε ἄλλου πλήθους ἀπηλλάχθαι βουλομένου , τὰς μὲν διαλύσεις συνεχώρησεν · ἠξίου δὲ τοὺς Ἀχαιοὺς τά τε χρήματα διαλῦσαι τὰ δαπανηθέντα εἰς τὸν πόλεμον καὶ δίκην τινὰ ὑποσχεῖν , ὅτι μηθὲν ἀδικηθέντες ἐστρατεύσαντο , καὶ τήν τε χώραν διέφθειραν πολλοῖς ἔτεσι καὶ ἄνδρας ἀγαθοὺς ἄλλους τε καὶ Ἀλέξανδρον , οὐδὲν ὑπ’ αὐτοῦ παθόντες , ἀλλ’ ὅτι κρείττων ἐνομίσθη κατὰ μνηστείαν καὶ γυναῖκα ἔλαβεν ἐκ τῆς Ἑλλάδος τῶν κυρίων διδόντων . 
ὁ δὲ Ὀδυσσεύς , οὗτος γὰρ ἐπρέσβευε περὶ τῆς εἰρήνης , παρῃτεῖτο , ἐπιδεικνὺς ὅτι οὐχ ἥττω δεδράκασιν ἢ πεπόνθασιν , καὶ τὴν αἰτίαν ἐκείνοις ἀνετίθει τοῦ πολέμου · μηδὲν γὰρ δεῖν Ἀλέξανδρον τοσούτων οὐσῶν κατὰ τὴν Ἀσίαν γυναικῶν , τὸν δὲ εἰς τὴνἙλλάδα ἐλθόντα μνηστεύειν καὶ ἀπελθεῖν καταγελάσαντα τῶν ἀρίστων παρ’ αὐτοῖς , πλούτῳ νικήσαντα · συμβῆναι γὰρ οὐχ ἁπλῶς τὴν μνηστείαν , ἀλλὰ ἐπιβουλεύειν αὐτὸν τοῖς ἐκεῖ πράγμασι διὰ τούτου μὴ λανθάνειν αὐτούς · ὥστε τὸ λοιπὸν ἠξίου παύσασθαι , τοσούτων κακῶν γεγονότων ἀμφοτέροις , καὶ ταῦτα ἐπιγαμίας τεοὔσης καὶ συγγενείας τοῖς Ἀτρείδαις πρὸς αὐτοὺς διὰ Πέλοπα . 
περὶ δὲ τῶν χρημάτων κατεγέλα · μὴ γὰρ εἶναι χρήματα τοῖς Ἕλλησιν , ἀλλὰ καὶ νῦν τοὺς πολλοὺς ἑκόντας στρατεύεσθαι διὰ τὴν οἴκοι πενίαν . 
ταῦτα δὲ ἔλεγεν ἀποτρέπων αὐτοὺς τῆς ἐπὶ τὴν 
Ἑλλάδα στρατείας . 
εἰ δὲ δέοι τινα δίκην γενέσθαι τοῦ εὐπρεποῦσχάριν , αὐτὸς εὑρεῖν . 
καταλείψειν γὰρ αὐτοὺς ἀνάθημα κάλλιστον καὶ μέγιστον τῇ Ἀθηνᾷ καὶ ἐπιγράψειν , Ἱλαστήριον Ἀχαιοὶ τῇ 
Ἀθηνᾷ τῇ Ἰλιάδι . 
τοῦτο γὰρ φέρειν μεγάλην τιμὴν ἐκείνοις · καθ’ ἑαυτῶν δὲ γίγνεσθαι μαρτύριον ὡς ἡττημένων . 
παρεκάλει δὲ καὶ τὴν Ἑλένην ὑπὲρ τῆς εἰρήνης συλλαμβάνειν . 
ἡ δὲ συνέπραττεπροθύμως · ἤχθετο γὰρ ὅτι δῑ αὐτὴν οἱ Τρῶες ἐδόκουν πολλὰ κακὰ πάσχειν . 
καὶ ποιοῦνται τὰς διαλύσεις , καὶ σπονδαὶ γίγνονται τοῖς Τρωσὶ καὶ τοῖς Ἀχαιοῖς · Ὅμηρος δὲ καὶ τοῦτο μετήνεγκεν ἐπὶ τὸ ψεῦδος , εἰδὼς γενόμενον · ἀλλ’ ἔφη τοὺς Τρῶας συγχέαι τὰς σπονδάς · ὤμοσάν τε ἀλλήλοις ὅ τε Ἕκτωρ καὶ Ἀγαμέμνων καὶτῶν ἄλλων οἱ δυνατοὶ μήτε τοὺς Ἕλληνάς ποτε στρατεύσειν εἰς τὴν Ἀσίαν , ἕως ἂν ἄρχῃ τὸ Πριάμου γένος , μήτε τοὺς Πριαμίδας εἰς Πελοπόννησον ἢ Βοιωτίαν ἢ Κρήτην ἢ Ἰθάκην ἢ Φθίαν ἢ 
Εὔβοιαν . 
ταύτας γὰρ μόνας ἐξαιρέτους ἐποίουν · περὶ δὲ τῶν ἄλλων οὐκ ἐβούλοντο ὀμνύειν οἱ Τρῶες οὐδὲ τοῖς Ἀτρείδαις ἔμελε . 
τούτων δὲ ὀμοσθέντων , ὅ τε ἵππος ὑπὸ τῶν Ἀχαιῶν ἐτελέσθη , μέγα ἔργον , καὶ ἀνήγαγον αὐτὸν οἱ Τρῶες πρὸς τὴν πόλιν καὶ τῶν πυλῶν οὐ δεχομένων , μέρος τι τοῦ τείχους καθεῖλον · ὅθεν γελοίως ἐλέχθη τὸ ἁλῶναι τὴν πόλιν ὑπὸ τοῦ ἵππου . 
καὶ τὸ στράτευμα ᾤχετο ὑπόσπονδον τούτῳ τῷ τρόπῳ . 
τὴν δὲ Ἑλένην ὁ Ἕκτωρ συνῴκισε Δηιφόβῳ , ὃς ἦν μετ’ ἐκεῖνον τῶν ἀδελφῶν ἄριστος . 
ὁ δὲ πατὴρ αὐτοῦ τελευτᾷ πάντων εὐδαιμονέστατος , πλὴν ὅσα λελύπητο περὶ τῶν παίδων τῶν τετελευτηκότων . 
καὶ αὐτὸς βασιλεύσας συχνο ἔτη καὶ πλεῖστα τῆς Ἀσίας καταστρεψάμενος γηραιὸς ἀποθνῄσκει , καὶ θάπτεται πρὸ τῆς πόλεως . 
τὴν δὲ ἀρχὴν Σκαμανδρίῳ τῷ παιδὶ κατέλιπεν . 
ταῦτα δὲ ἔχοντα οὕτως ἐπίσταμαι σαφῶς ὅτι οὐδεὶς ἀποδέξεται , φήσουσι δὲ ψευδῆ πάντες εἶναι , πλὴν τῶν φρονούντων , οὐ μόνον οἱ Ἕλληνες , ἀλλὰ καὶ ὑμεῖς . 
ἡ γὰρ διαβολὴ σφόδρα χαλεπόν ἐστι καὶ τὸ ἐξηπατῆσθαι πολὺν χρόνον . 
σκοπεῖτε δὲ τἀναντία πῶς ἐστι γελοῖα , ἀφελόντες τὴν δόξαν καὶ τὸ προκατειλῆφθαι · 
κρυφθῆναι μὲν ἐν τῷ ἵππῳ στράτευμα ὅλον , τῶν δὲ Τρώων μηθένα αἰσθάνεσθαι τοῦτο μηδὲ ὑποπτεῦσαι , καὶ ταῦτα μάντεως οὔσης παρ’ αὐτοῖς ἀψευδοῦς , ἀλλὰ κομίσαι τοὺς πολεμίους δῑ αὑτῶν εἰς τὴν πόλιν · πρότερον δὲ ἕνα ἄνδρα πάντων ἡττωμένων ἱκανὸν γενέσθαι γυμνὸν ἐπιφανέντα τῇ φωνῇ τρέψασθαι τοσαύτας μυριάδας , καὶ μετὰ τοῦτο ὅπλα οὐκ ἔχοντα , ἐκ τοῦ οὐρανοῦ λαβόντα νικῆσαι τοὺς μιᾷ πρότερον ἡμέρᾳ κρατοῦντας καὶ διώκειν ἅπαντας ἕνα ὄντα . 
αὐτὸν δὲ ἐκεῖνον τοσοῦτον ὑπερέχοντα ἀποθανεῖν ὑπὸ τοῦ πάντων κακίστου τὴν ψυχήν , ὡς αὐτοί φασιν , ἄλλου τε ἀποθανόντος ἄλλον σκυλευθῆναι , μόνῳ δὲ ἐκείνῳ τῶν ἡγεμόνων μὴ γενέσθαι τάφον . 
ἄλλον δέ τινα τῶν ἀρίστων τοσαῦτα ἔτη πολεμοῦντα ὑπὸ μὲν τῶν πολεμίων μηδενὸς ἀποθανεῖν · αὑτὸν δὲ ὀργισθέντα ἀποσφάξαι , καὶ ταῦτα δοκοῦντα σεμνότατον καὶ πρᾳότατον εἶναι τῶν συμμάχων . 
τὸν δὲ ποιητὴν προθέμενον εἰπεῖν τὸν Τρωικὸν πόλεμον τὰ κάλλιστα καὶ μέγιστα τῶν γεγονότων ἐᾶσαι καὶ μηδὲ τὴν ἅλωσιν τῆς πόλεως διελθεῖν . 
ταῦτα γάρ ἐστιν ἐν τοῖς πεποιημένοις καὶ λεγομένοις . 
ὁ μὲν Ἀχιλλεύς , προηττημένων τῶν Ἀχαιῶν οὐκ εἰς ἅπαξ οὐδὲ τῶν ἄλλων μόνον , ἀλλὰ καὶ τῆς ἑαυτοῦ στρατιᾶς , μόνος περιγενόμενος καὶ τοσοῦτον τὰ πράγματα μεταβαλών , αὐτὸς δὲ Ἕκτορα μὲν ἀποκτείνας , ὑπὸ δὲ 
Ἀλεξάνδρου ἀποθνῄσκων , ὃς ἦν ὕστατος τῶν Τρώων , ὡς αὐτοὶ λέγουσι , Πατρόκλου δὲ ἀποθανόντος , σκυλευόμενος ὁ Ἀχιλλεὺς καὶ τὰ ἐκείνου ληφθέντα ὅπλα , ὁ δὲ Πάτροκλος οὐ ταφείς . 
ἐπειδὴδὲ Αἴαντος ἦν τάφος καὶ πάντες ᾔδεσαν αὐτὸν ἐν Τροίᾳ τελευτήσαντα , ἵνα δὴ μὴ ποιήσῃ τὸν ἀποκτείναντα ἔνδοξον , αὐτὸς αὑτὸν ἀνελών . 
οἱ δὲ Ἀχαιοὶ φεύγοντες μὲν ἐκ τῆς Ἀσίας σιωπῇ καὶ τὰς σκηνὰς κατακαύσαντες καὶ τὸ ναύσταθμον ἁφθὲν ὑπὸ τοῦ 
Ἕκτορος καὶ τὸ τεῖχος αὐτῶν ἑαλωκός , καὶ ἀνάθημα ἀναθέντες τῇἈθηνᾷ καὶ ἐπιγράψαντες , ὡς ἔθος ἐστὶ τοὺς ἡττημένους , οὐδὲν δὲ ἧττον τὴν Τροίαν ἑλόντες , ἐν δὲ τῷ ἵππῳ τῷ ξυλίνῳ στράτευμα ἀνθρώπων ἀποκρυφθέν . 
οἱ δὲ Τρῶες ὑποπτεύσαντες μὲν τὸ πρᾶγμα καὶ βουλευσάμενοι κατακαῦσαι τὸν ἵππον ἢ διατεμεῖν , μηθὲν δὲ τούτων ποιήσαντες , ἀλλὰ πίνοντες καὶ καθεύδοντες , καὶταῦτα προειπούσης αὐτοῖς τῆς Κασσάνδρας . 
ταῦτα οὐκ ἐνυπνίοις ἐοικότα τῷ ὄντι καὶ ἀπιθάνοις ψεύσμασιν ; 
ἐν γὰρ τοῖς ὅρῳ γεγραμμένοις ὀνείρασιν οἱ ἄνθρωποι τοιαύτας ὄψεις ὁρῶσι , νῦν μὲν δοκοῦντες ἀποθνῄσκειν καὶ σκυλεύεσθαι , πάλιν δὲ ἀνίστασθαι καὶ μάχεσθαι γυμνοὶ ὄντες , ἐνίοτε δὲ οἰόμενοι διώκειν καὶ τοῖς θεοῖσδιαλέγεσθαι καὶ αὑτοὺς ἀποσφάττειν καὶ μηδενὸς δεινοῦ ὄντος , καὶ οὕτως , εἰ τύχοι ποτέ , πέτεσθαι καὶ βαδίζειν ἐπὶ τῆς θαλάττης . 
ὥστε καὶ τὴν Ὁμήρου ποίησιν ὀρθῶς ἄν τινα εἰπεῖν ἐνύπνιον , καὶ τοῦτο ἄκριτον καὶ ἀσαφές . 
ἄξιον δὲ κἀκεῖνο ἐνθυμηθῆναι πρὸς τοῖς ὁμολογουμένοις . 
ὁμολογοῦσι γὰρ ἅπαντες τοὺς Ἀχαιοὺς ἐκ τῆς Ἀσίας ἀναχθῆναι χειμῶνος ἤδη , καὶ διὰ τοῦτο ἀπολέσθαι τὸ πλέον τοῦ στόλου περὶ τὴν Εὔβοιαν · ἔτι δὲ μὴ κατὰ ταὐτὸ πλεῖν ἅπαντας , ἀλλὰ στασιάσαι τὸ στράτευμα καὶ τοὺς Ἀτρείδας , καὶ τοὺς μὲν Ἀγαμέμνονι , τοὺς δὲ Μενελάῳ προσθέσθαι , τοὺς δὲ καθ’ αὑτοὺς ἀπελθεῖν , ὧν καὶΌμηρος ἐν Ὀδυσσείᾳ μέμνηται . 
τοὺς μὲν γὰρ εὖ πράττοντας ὁμονοεῖν εἰκὸς καὶ τῷ βασιλεῖ τὸ πλεῖστον ὑποτάττεσθαι , καὶ τὸν 
Μενέλαον μὴ διαφέρεσθαι πρὸς τὸν ἀδελφὸν παραχρῆμα τῆς εὐεργεσίας · 
τοῖς δὲ ἡττημένοις καὶ κακῶς πράττουσιν ἅπαντα ταῦτα ἀνάγκη συμβαίνειν . 
ἔτι δὲ τοὺς μὲν φοβουμένους καὶ φεύγοντας ἐκ τῆς πολεμίας ἀπιέναι τὴν ταχίστην · τοὺς δὲ νικῶντας καὶ διακινδυνεύειν μένοντας · τοὺς δὲ κρατοῦντας καὶ πρὸς τοῖς αὑτῶν ἔχοντας τοσοῦτον πλῆθος αἰχμαλώτων καὶ χρημάτων περιμένειν τὴν ἀσφαλεστάτην ὥραν , ἅτε καὶ αὐτῆς τῆς γῆς κρατοῦντας καὶ πολλὴν ἁπάντων ἀφθονίαν ἔχοντας , ἀλλὰ μὴ δέκα ἔτη περιμείναντας διαφθαρῆναι παρ’ ὀλίγον . 
αἵ τε οἴκοι συμφοραὶ καταλαβοῦσαι τοὺς ἀφικομένους οὐχ ἥκιστα δηλοῦσι τὸ πταῖσμα καὶ τὴν ἀσθένειαν αὐτῶν · οὐ πάνυ γὰρ εἰώθασιν ἐπιτίθεσθαι τοῖς νικῶσιν οὐδὲ τοῖς εὐτυχοῦσιν , ἀλλὰ τούτους μὲν θαυμάζουσι καὶ φοβοῦνται , τῶν δὲ ἀποτυχόντων καταφρονοῦσιν οἵ τε ἔξωθεν καί τινες τῶν ἀναγκαίων . 
φαίνεται δὲ Ἀγαμέμνων ὑπὸ τῆς γυναικὸς ὑπεροφθεὶς διὰ τὴν ἧτταν , ὅ τε Αἴγισθος ἐπιθέμενος αὐτῷ καὶ κρατήσας ῥᾳδίως , οἵ τε Ἀργεῖοι καταλαβόντες τὸ πρᾶγμα καὶ τὸν Αἴγισθον βασιλέα ἀποδείξαντες , οὐκ ἄν εἰ μετὰ τοσαύτης δόξης καὶ δυνάμεως ἀφικόμενον τὸν Ἀγαμέμνονα ἀπέκτεινε , κρατήσαντα τῆς 
Ἀσίας . 
ὅ τε Διομήδης ἐξέπεσεν οἴκοθεν , οὐθενὸς ἔλαττον εὐδοκιμῶν ἐν τῷ πολέμῳ , καὶ Νεοπτόλεμος εἴτε ὑπὸ Ἑλλήνων εἴτε ὑπὸ ἄλλων τινῶν · μετ’ οὐ πολὺ δὲ καὶ πάντες ἐξέπεσον ἐκ τῆς Πελοποννήσου , καὶ κατελύθη τὸ τῶν Πελοπιδῶν γένος δῑ ἐκείνην τὴν ξυμφοράν , οἱ δ’ Ἡρακλεῖδαι , πρότερον ἀσθενεῖς ὄντες καὶ ἀτιμαζόμενοι , κατῆλθον μετὰ Δωριέων . 
Ὀδυσσεὺς δὲ ἐβράδυνεν ἑκών , τὰ μὲν αἰσχυνόμενος , τὰ δ’ ὑποπτεύων τὰ πράγματα . 
καὶ διὰ τοῦτο ἐπὶ μνηστείαν ἐτράπησαν τῆς Πηνελόπης καὶ τῶν κτημάτων ἁρπαγὴν ἡ τῶν Κεφαλλήνων νεότης . 
καὶ οὐδεὶς ἐβοήθει τῶν φίλων τῶν Ὀδυσσέως οὐδὲ Νέστωρ οὕτως ἐγγύθεν . 
ἅπαντες γὰρ ἦσαν ταπεινοὶ καὶ φαύλως ἔπραττον οἱ τῆς στρατείας μετασχόντες . 
τοὐναντίον δὲ ἐχρῆν δεινοὺς ἅπασι φαίνεσθαι τοὺς νενικηκότας καὶ μηδένα αὐτοῖς ἐπιχειρεῖν . 
Μενέλαος δὲ τὸ παράπαν οὐχ ἧκεν εἰς 
Πελοπόννησον , ἀλλ’ ἐν Αἰγύπτῳ κατέμεινεν . 
καὶ σημεῖά γε ἔστιν ἄλλα τε τῆς ἀφίξεως καὶ νομὸς ἀπ’ αὐτοῦ καλούμενος , οὐκ ἂν εἰ πεπλανημένος καὶ πρὸς ὀλίγον ἀφίκετο . 
γήμας δὲ τὴν τοῦ βασιλέως θυγατέρα καὶ διηγήσατο τοῖς ἱερεῦσι τὰ τῆς στρατείας οὐθὲν ἀποκρυπτόμενος . 
οἱ δέ φασιν ὅτι καὶ τὴν Ἑλένην ἐκεῖθεν ἔλαβεν , λόγον ἁπάντων ἀπιστότατον · τέως δὲ ἐλάνθανεν εἴδωλον ἐκ τῆς 
Τροίας ἔχων · ὅ τε πόλεμος συνεστήκει περὶ εἰδώλου τὰ δέκα ἔτη.σχεδὸν δὲ καὶ Ὅμηρος ἐπίσταται τοῦτο καὶ αἰνίττεται , φήσας τὸν 
Μενέλαον μετὰ τὴν τελευτὴν ὑπὸ τῶν θεῶν εἰς τὸ Ἠλύσιον πεδίον πεμφθῆναι , ὅπου μήτε νιφετὸς γίγνεται μήτε χειμών , ἀλλ’ αἰθρία δἰ ἔτους καὶ πρᾷος ἀήρ · ὁ γὰρ ἐπὶ τῆς Αἰγύπτου τόπος τοιοῦτός ἐστιν . 
δοκοῦσι δέ μοι καὶ τῶν ὕστερον ποιητῶν τινες ὑποπτεῦσαιτὰ πράγματα . 
τὴν γὰρ Ἑλένην ἐπιβουλευθῆναι μὲν ὑπὸ Ὀρέστου λέγει τις τῶν τραγῳδοποιῶν εὐθὺς ἐλθοῦσαν , γενέσθαι δὲ ἀφανῆ τῶν ἀδελφῶν ἐπιφανέντων . 
τοῦτο δὲ οὐκ ἄν ποτε ἐποίησεν , εἰ ἐφαίνετο ἡ Ἑλένη κατοικήσασα ὕστερον ἐν τῇ Ἑλλάδι καὶ τῷ Μενελάῳ συνοῦσα . 
τὰ μὲν δὴ τῶν Ἑλλήνων μετὰ τὸν πόλεμον εἰστοῦτο ἦλθε δυστυχίας καὶ ταπεινότητος , τὰ δὲ τῶν Τρώων πολὺ κρείττονα καὶ ἐπικυδέστερα ἐγένετο . 
τοῦτο μὲν γὰρ Αἰνείας ὑπὸ 
Ἕκτορος πεμφθεὶς μετὰ στόλου καὶ δυνάμεως πολλῆς Ἰταλίαν κατέσχε τὴν εὐδαιμονεστάτην χώραν τῆς Εὐρώπης · τοῦτο δὲ Ἕλενος εἰς μέσην ἀφικόμενος τὴν Ἑλλάδα Μολοττῶν ἐβασίλευσε καὶ τῆς ἠπείρου πλησίον Θετταλίας . 
καίτοι πότερον εἰκὸς ἦν τοὺς ἡττηθέντας ἐπιπλεῖν ἐπὶ τὴν τῶν κρατησάντων χώραν καὶ βασιλεύειν παρ’ αὐτοῖς ἢ τοὐναντίον τοὺς κρατήσαντας ἐπὶ τὴν τῶν ἡττημένων ; 
πῶς δέ , εἴπερ ἁλούσης Τροίας ἔφευγον οἱ περὶ τὸν Αἰνείαν καὶ τὸν Ἀντήνορα καὶ τὸν Ἕλενον , οὐ πανταχόσε μᾶλλον ἔφευγονἢ εἰς τὴν Ἑλλάδα καὶ τὴν Εὐρώπην , οὐδὲ τόπον τινὰ ἠγάπων καταλαβόντες τῆς Ἄσίας , ἀλλ’ εὐθὺς ἐπὶ τὴν ἐκείνων ἔπλεον ὑφ’ ὧν ἀνάστατοι ἐγένοντο ; 
πῶς δὲ ἐβασίλευσαν ἅπαντες οὐ σμικρῶν οὐδὲ ἀνωνύμων χωρίων ; ἐξὸν αὐτοῖς καὶ τὴν Ἑλλάδα κατασχεῖν ; 
ἀλλ’ ἀπείχοντο διὰ τοὺς ὅρκους . 
ὅμως δὲ Ἕλενος οὐκ ὀλίγον αὐτῆσἀπετέμετο , τὴν Ἤπειρον · Ἀντήνωρ δὲ Ἑνετῶν ἐκράτησε καὶ γῆς ἀρίστης τῆς περὶ τὸν Ἀδρίαν · Αἰνείας δὲ πάσης Ἰταλίας ἐβασίλευσε καὶ πόλιν ᾤκισε τὴν μεγίστην πασῶν . 
ταῦτα δὲ οὐκ εἰκὸς ἦν πρᾶξαι φυγάδας ἀνθρώπους καὶ ταῖς οἴκοθεν ξυμφοραῖς καταβεβλημένους , ἀλλ’ ἀγαπᾶν , εἴ τις αὐτοὺς εἴα κατοικεῖν · ἄλλως τε μετὰ ποίας ἀφορμῆς ἀφικομένους χρημάτων ἢ στρατιᾶς διὰ μέσων τῶν πολεμίων φεύγοντας , ἐμπεπρησμένης τῆς πόλεως , πάντων ἀπολωλότων , ὅπου χαλεπὸν ἦν τὰ σώματα αὐτὰ διασῶσαι τοὺς ἰσχύοντας καὶ νέους , ἀλλ’ οὐ μετὰ παίδων , γυναικῶν καὶ γονέων καὶ χρημάτων ἀπανίστασθαι , καὶ ταῦτα ἀδοκήτως τε καὶ παρ’ ἐλπίδας ἁλούσης τῆς πόλεως , οὐχ ὥσπερ εἰώθασι κατὰ σπονδὰς κατ’ ὀλίγον ἐκλείπειν ; 
ἀλλὰ τὸ γενόμενον δυνατὸν γενέσθαι. τὸν δὲ Ἕκτορά φασιν , ὡς ἀπέπλευσαν οἱ Ἀχαιοί , πολλοῦ πλήθους εἰς τὴν πόλιν συνεληλυθότος καὶ μηδὲ τῶν ἐπικούρων ἀπιέναι βουλομένων ἁπάντων , ἔτι δὲ ὁρῶντα τὸν Αἰνείαν οὐκ ἀνεχόμενον , εἰ μὴ μέρος λάβοι τῆς ἀρχῆς · ταῦτα γὰρ ὑποσχέσθαι τὸν Πρίαμον αὐτῷ διαπολεμήσαντι τὸν πόλεμον καὶ ἐκβαλόντι τοὺς Ἀχαιούς · οὕτω δὴ τὴν ἀποικίαν στεῖλαι χρημάτων τε οὐ φεισάμενον καὶ πλῆθος ὁπόσον αὐτὸς ἐβούλετο πέμψαντα μετὰ πάσης προθυμίας . 
λέγειν δὲ αὐτὸν ὡς ἄξιος μὲν εἴη βασιλεύειν καὶ μηδὲν καταδεεστέραν ἀρχὴν ἔχειν τῆς αὑτοῦ , προσήκειν δὲ μᾶλλον ἑτέραν κτήσασθαι γῆν · εἶναι γὰρ οὐκ ἀδύνατον πάσης κρατῆσαι τῆς Εὐρώπης · τούτων δὲ οὕτως γενομένων ἐλπίδας ἔχειν τοὺς ἀπ’ αὐτῶν ἄρχειν ἑκατέρας τῆς ἠπείρου , ἐφ’ ὅσον ἂν σώζηται τὸ γένος . 
ταῦτα δὴ ἀξιοῦντος 
Ἕκτορος ἑλέσθαι τὸν Αἰνείαν , τὰ μὲν ἐκείνῳ χαριζόμενον , τὰ δὲ ἐλπίζοντα μειζόνων τεύξεσθαι · οὕτως δὴ τὴν ἀποικίαν γενέσθαι ἀπὸ ἰσχύος καὶ φρονήματος ὑπό τε ἀνθρώπων εὐτυχούντων παραχρῆμά τε δυνηθῆναι καὶ εἰς αὖθις . 
ὁρῶντα δὲ Ἀντήνορα Αἰνείαν στελλόμενον καὶ αὐτὸν ἐπιθυμῆσαι Εὐρώπης ἐπάρξαι , καὶ γενέσθαι στόλον ἄλλον τοιοῦτον . 
πρὸς δὲ τούτοις ἐγκαλοῦντα Ἕλενον ὡς ἐλαττούμενον Δηιφόβου δεηθῆναι τοῦ πατρός , καὶ λαβόντα ναῦς καὶ στρατιὰν ὡς ἐφ’ ἕτοιμον τὴν Ἑλλάδα πλεῦσαι καὶ κατασχεῖν ὅλην τὴν ἔκσπονδον . 
οὕτω δὴ καὶ Διομήδην φεύγοντα ἐξ Ἄργους , ἐπειδὴ τὸν Αἰνείου στόλον ἐπύθετο , ἐλθεῖν πρὸς αὐτόν , εἰρήνης καὶ φιλίας αὐτοῖς γενομένης , δεηθῆναί τε βοηθείας τυχεῖν , διηγησάμενον τάς τε Ἀγαμέμνονος καὶ τὰς αὑτοῦ συμφοράς . 
τὸν δὲ ἀναλαβεῖν αὐτὸν ἔχοντα ὀλίγας ναῦς καὶ μέρος τι παραδοῦναι τῆς στρατιᾶς , ἐπειδὴ πᾶσαν ἔσχε τὴν χώραν . 
ὕστερον δὲ τῶν Ἀχαιῶν τοὺς ἐκπεσόντας ὑπὸ Δωριέων , ἀποροῦντας ὅποι τράπωνται δἰἀσθένειαν , εἰς τὴν Ἀσίαν ἐλθεῖν ὡς παρὰ φίλους τε καὶ ἐνσπόνδους τοὺς ἀπὸ Πριάμου τε καὶ Ἕκτορος , Λέσβον τε οἰκῆσαι κατὰ φιλίαν παρέντων καὶ ἄλλα οὐ μικρὰ χωρία . 
ὅστις δὲ μὴ πείθεται τούτοις ὑπὸ τῆς παλαιᾶς δόξης , ἐπιστάσθω ἀδύνατος ὢν ἀπαλλαγῆναι ἀπάτης καὶ διαγνῶναι τὸ ψεῦδοσἀπὸ τοῦ ἀληθοῦς . 
τὸ γὰρ πιστεύεσθαι πολὺν χρόνον ὑπὸ ἀνθρώπων ἠλιθίων οὐδέν ἐστιν ἰσχυρὸν οὐδὲ ὅτι τὰ ψευδῆ ἐλέχθη παρὰ τοῖς πρότερον · ἐπεί τοι καὶ περὶ ἄλλων πολλῶν διαφέρονται καὶ τἀναντία δοξάζουσιν . 
οἷον εὐθὺς περὶ τοῦ Περσικοῦ πολέμου , οἱ μέν φασιν ὑστέραν γενέσθαι τὴν περὶ Σαλαμῖνα ναυμαχίαν τῆς ἐνΠλαταιαῖς μάχης , οἱ δὲ τῶν ἔργων τελευταῖον εἶναι τὸ ἐν Πλαταιαῖς · 
καίτοι γε ἐγράφη παραχρῆμα τῶν ἔργων . 
οὐ γὰρ ἴσασιν οἱ πολλοὶ τὸ ἀκριβές , ἀλλὰ φήμης ἀκούουσι μόνον , καὶ ταῦτα οἱ γενόμενοι κατὰ τὸν χρόνον ἐκεῖνον · οἱ δέ δεύτεροι καὶ τρίτοι τελέως ἄπειροι καὶ ὅ , τι ἄν εἴπῃ τις παραδέχονται ῥᾳδίως · ὁπότε τὸνΣκιρίτην μὲν λόχον ὀνομάζουσι Λακεδαιμονίων μηδεπώποτε γενόμενον , ὥς φησι Θουκυδίδης , Ἁρμόδιον δὲ καὶ Ἀριστογείτονα πάντων μάλιστα Ἀθηναῖοι τιμῶσιν , ὡς ἐλευθερώσαντας τὴν πόλιν καὶ ἀνελόντας τὸν τύραννον . 
καὶ τί δεῖ τἀνθρώπεια λέγειν , ὅπου τὸν μὲν Οὐρανὸν τολμῶσι λέγειν καὶ πείθουσιν ὡς ἐκτμηθένταὑπὸ τοῦ Κρόνου , τὸν Κρόνον δὲ ὑπὸ τοῦ Διός ; 
τοῦ γὰρ πρώτου καταλαβόντος , ὥσπερ εἴωθεν , ἄτοπον τὸ πεισθῆναί ἐστι . 
βούλομαι δὲ καὶ περὶ Ὁμήρου ἀπολογήσασθαι , ὡς οὐκ ἀνάξιον ὁμολογεῖν αὐτῷ ψευδομένῳ . 
πρῶτον μὲν γὰρ πολὺ ἐλάττω τὰ ψεύσματά ἐστι τῶν περὶ τοὺς θεούς · ἔπειτα ὠφέλειάν τινα εἶχε τοῖς τότε Ἕλλησιν , ὅπως μὴ θορυβηθῶσιν , ἐὰν γένηται πόλεμος αὐτοῖς πρὸς τοὺς ἐκ τῆς Ἀσίας , ὥσπερ καὶ προσεδοκᾶτο . 
ἀνεμέσητον δὲ Ἕλληνα ὄντα τοὺς ἑαυτοῦ πάντα τρόπον ὠφελεῖν . 
τοῦτο δὲ τὸ στρατήγημα παρὰ πολλοῖς ἐστιν . 
ἐγὼ γοῦν ἀνδρὸς ἤκουσα 
Μήδου λέγοντος ὅτι οὐδὲν ὁμολογοῦσιν οἱ Πέρσαι τῶν παρὰ τοῖς 
Ἕλλησιν , ἀλλὰ Δαρεῖον μέν φασιν ἐπὶ Νάξον καὶ Ἐρέτριαν πέμψαι τοὺς περὶ Δᾶτιν καὶ Ἀρταφέρνην , κἀκείνους ἑλόντας τὰς πόλεις ἀφικέσθαι παρὰ βασιλέα . 
ὁρμούντων δὲ αὐτῶν περὶ τὴν Εὔβοιαν ὀλίγας ναῦς ἀποσκεδασθῆναι πρὸς τὴν Ἀττικήν , οὐ πλείους τῶν εἴκοσι , καὶ γενέσθαι τινὰ μάχην τοῖς ναύταις πρὸς τοὺς αὐτόθεν ἐκ τοῦ τόπου . 
μετὰ δὲ ταῦτα Ξέρξην ἐπὶ τὴν Ἑλλάδα στρατεύσαντα 
Λακεδαιμονίους μὲν νικῆσαι περὶ Θερμοπύλας καὶ τὸν βασιλέα αὐτῶν ἀποκτεῖναι Λεωνίδην , τὴν δὲ τῶν Ἀθηναίων πόλιν ἑλόντα κατασκάψαι , καὶ ὅσοι μὴ διέφυγον ἀνδραποδίσασθαι . 
ταῦτα δὲ ποιήσαντα καὶ φόρους ἐπιθέντα τοῖς Ἕλλησιν εἰς τὴν Ἀσίαν ἀπελθεῖν . 
ὅτι μὲν οὖν ψευδῆ ταῦτά ἐστιν οὐκ ἄδηλον , ὅτι δὲ εἰκὸς ἦν τὸν βασιλέα κελεῦσαι στρατεῦσαι τοῖς ἄνω ἔθνεσιν οὐκ ἀδύνατον , ἵνα μὴ θορυβῶσιν . 
εἰ δὴ καὶ Ὅμηρος ἐποίει τοῦτο , συγγιγνώσκειν ἄξιον . 
ἴσως ἂν οὖν εἴποι τις ἀνήκοος , Οὐκ ὀρθῶς Ἕλληνας καθαιρεῖς . 
ἀλλ’ οὐδὲν ἔστιν ἔτι τοιοῦτον , οὐδὲ ἔστι δέος μή ποτε ἐπιστρατεύσωνται ἐπὶ τὴν Ἑλλάδα τῶν ἐκ τῆς Ἀσίας τινές · ἥ τε γὰρ 
Ἑλλὰς ὑφ’ ἑτέροις ἐστὶν ἥ τε Ἀσία . 
τὸ δὲ ἀληθὲς οὐκ ὀλίγου ἄξιον . 
πρὸς δὲ τούτοις , εἰ ᾔδειν ὅτι πείσω ταῦτα λέγων , ἴσως ἂν ἐβουλευσάμην εἰπεῖν . 
ὅμως δὲ μείζω καὶ δυσχερέστερα ὀνείδη φημὶ τῶν Ἑλλήνων ἀφελεῖν . 
τὸ μὲν γὰρ μὴ ἑλεῖν τινα πόλιν οὐδὲν ἄτοπον , οὐδέ γε τὸ στρατεύσαντας ἐπὶ χώραν μηδὲν αὐτοῖς προσήκουσαν ἔπειτα εἰρήνην ποιησαμένους ἀπελθεῖν , οὐδέ γε ἄνδρα ἀγαθὸν ὄντα τὴν ψυχὴν ὑπὸ ἀνδρὸς ὁμοίου τελευτῆσαι μαχόμενον , οὐδὲ τοῦτο ὄνειδος · ἀλλὰ καὶ ἀποδέξαιτο ἄν τις μέλλων ἀποθνῄσκειν , ὥσπερ ὅ γε Ἀχιλλεὺς πεποίηται λέγων , ὥς μ’ ὄφελ’ Ἕκτωρ κτεῖναι , ὅς ἐνθάδε τέτραφ’ ἄριστος . 
τὸν δὲ ἄριστον ὄντα τῶν Ἑλλήνων ὑπὸ τοῦ φαυλοτάτου τῶν πολεμίων ἀποθανεῖν τῷ ὄντι μέγα ὄνειδος · ὁμοίως δὲ τὸν νοῦν ἔχεινδοκοῦντα καὶ σωφρονέστατον εἶναι τῶν Ἑλλήνων πρῶτον μὲν τὰ πρόβατα καὶ τοὺς βοῦς ἀποσφάττειν , βουλόμενον ἀποκτεῖναι τοὺς βασιλέας , ὕστερον δὲ αὑτὸν ἀνελεῖν ὅπλων ἕνεκεν αἴσχιστον . 
πρὸς δὲ τούτοις Ἀστυάνακτα μὲν ἀνδρὸς ἀγαθοῦ παῖδα οὕτως ὠμῶς ἀνελεῖν ῥίψαντας ἀπὸ τοῦ τείχους , καὶ ταῦτα κοινῇ δόξαν τῷστρατοπέδῳ καὶ τοῖς βασιλεῦσι · Πολυξένην δὲ παρθένον ἀποσφάττειν ἐπὶ τάφῳ καὶ τοιαύτας χεῖσθαι χοὰς τῷ τῆς θεᾶς υἱεῖ · 
Κασσάνδραν δέ , παναγῆ κόρην , ἱέρειαν τοῦ Ἀπόλλωνος , ἐν τῷ τεμένει φθαρῆναι τῆς Ἀθηνᾶς , ἐχομένην τοῦ ἀγάλματος , καὶ τοῦτο πρᾶξαι μηδένα τῶν φαύλων μηδὲ τῶν ἀναξίων , ἀλλ’ ὅσπερ ἦν ἐντοῖς ἀρίστοις · Πρίαμον δὲ τὸν βασιλέα τῆς Ἀσίας ἐν ἐσχάτῳ γήρᾳ κατατρωθέντα παρὰ τὸν τοῦ Διὸς βωμόν , ἀφ’ οὗ τὸ γένος ἦν , ἐπ’ αὐτῷ σφαγῆναι , καὶ μηδὲ τοῦτο εἰργάσθαι μηδένα τῶν ἀφανῶν , ἀλλὰ τὸν τοῦ Ἀχιλλέως υἱόν , καὶ ταῦτα ἑστιαθέντα ὑπὸ τοῦ πατρὸς αὐτοῦ καὶ σωθέντα ὑπ’ ἐκείνου πρότερον · Ἑκάβην δέ , δύστηνον τοσούτων μητέρα παίδων , Ὀδυσσεῖ δοθῆναι ἐπὶ ὕβρει , ὑπό τε τοῦ μεγέθους τῶν κακῶν πάνυ γελοίως κύνα γενέσθαι · 
τὸν δὲ βασιλέα τῶν Ἑλλήνων τὴν ἱερὰν κόρην τοῦ Ἀπόλλωνος , ἣν οὐδεὶς ἐτόλμησε γῆμαι διὰ τὸν θεόν , αὐτὸν ἀγαγέσθαι γυναῖκα , ὅθεν ἔδοξε τεθνηκέναι δικαίως · πόσῳ κρείττω ταῦτα μὴ γενόμενατοῖς Ἕλλησιν ἢ Τροίαν ἁλῶναι ; 
Ὀλυμπικὸς ἢ περὶ τῆς πρώτης τοῦ θεοῦ ἐννοίας ἀλλ’ ἦ τὸ λεγόμενον , ὦ ἄνδρες , ἐγὼ καὶ παρ’ ὑμῖν καὶ παρ’ ἑτέροις πλείοσι πέπονθα τὸ τῆς γλαυκὸς ἄτοπον καὶ παράδοξον πάθος ; 
ἐκείνην γὰρ οὐδὲν σοφωτέραν οὖσαν αὐτῶν οὐδὲ βελτίω τὸ εἶδος , ἀλλὰ τοιαύτην ὁποίαν ἴσμεν , ὅταν δήποτε φθέγξηται λυπηρὸν καὶ οὐδαμῶς ἡδύ , περιέπουσι τὰ ἄλλα ὄρνεα , καὶ ὅταν γε ἴδῃ μόνον , τὰ μὲν καθιζόμενα ἐγγύς , τὰ δὲ κύκλῳ περιπετόμενα , ὡς μὲν ἐμοὶ δοκεῖ , καταφρονοῦντα τῆς φαυλότητος καὶ τῆς ἀσθενείας · 
οἱ δὲ ἄνθρωποί φασιν ὅτι θαυμάζει τὴν γλαῦκα τὰ ὄρνεα . 
πῶς δὲ οὐ τὸν ταῶ μᾶλλον ὁρῶντα θαυμάζει , καλὸν οὕτω καὶ ποικίλον , ἔτι δὲ αὐτὸν ἐπαιρόμενον καὶ ἐπιδεικνύντα τὸ κάλλος τῶν πτερῶν , ὅταν ἁβρύνηται πρὸς τὴν θήλειαν , ἀνακλάσας τὴν οὐρὰν καὶ περιστήσας αὑτῷ πανταχόθεν ὥσπερ εὐειδὲς ἄντρον ἤ τινα γραφῇ μιμηθέντα οὐρανὸν ποικίλον ἄστροις , σύν γε τῷ λοιπῷ σώματι θαυμαστόν , ἐγγύτατα χρυσοῦ κυάνῳ κεκραμένου , καὶ δὴ ἐν ἄκροις τοῖς πτεροῖς οἷον ὀφθαλμῶν ἐνόντων ἤ τινων δακτυλίων τό τε σχῆμα καὶ κατὰ τὴν ἄλλην ὁμοιότητα ; 
εἰ δ’ αὖ τις ἐθέλοι σκοπεῖν τῆς πτερώσεως τὸ κοῦφον , ὡς μὴ χαλεπὸν εἶναι μηδὲ δύσφορον διὰ τὸ μῆκος , ἐν μέσῳ μάλα ἥσυχον καὶ ἀτρεμοῦντα παρέχει θεάσασθαι ἑαυτόν , ὥσπερ ἐν πομπῇ περιστρεφόμενος , ὅταν δὲ βουληθῇ ἐκπλῆξαι , σείων τὰ πτερὰ καί τινα ἦχον οὐκ ἀηδῆ ποιῶν , οἷον ἀνέμου κινήσαντος οὐ πολλοῦ πυκνήν τινα ὕλην . 
ἀλλ’ οὔτε τὸν ταῶ πάντα ταῦτα καλλωπιζόμενον τὰ ὄρνεα βούλεται ὁρᾶν οὔτε τῆς ἀηδόνος ἀκούοντα τῆς φωνῆς ἕωθεν ἐπορθρευομένης οὐδὲν πάσχει πρὸς αὐτήν , ἀλλ’ οὐδὲ τὸν κύκνον ἀσπάζεται διὰ τὴν μουσικήν , οὐδὲ ὅταν ὑμνῇ τὴν ὑστάτην ᾠδήν ἅτε εὐγήρως , ὑπὸ ἡδονῆς τε καὶ λήθης τῶν ἐν τῷ βίῳ χαλεπῶν εὐφημῶν ἅμα καὶ προπέμπων ἀλύπως αὑτόν , ὡς ἔοικε , πρὸς ἄλυπον τὸν θάνατον · 
οὔκουν οὐδὲ τότε ἀθροίζεται κηλούμενα τοῖς μέλεσι πρὸς ὄχθην ποταμοῦ τινος ἢ λειμῶνα πλατὺν ἢ καθαρὰν ᾐόνα λίμνησἤ τινα σμικρὰν εὐθαλῆ ποταμίαν νησῖδα . 
ὡς δὲ καὶ ὑμεῖς τοσαῦτα μὲν θεάματα ἔχοντες τερπνά , τοσαῦτα δὲ ἀκούσματα , τοῦτο μὲν ῥήτορας δεινούς , τοῦτο δὲ ξυγγραφέας ἠδίστους ἐμμέτρων καὶ ἀμέτρων λόγων , τοῦτο δὲ ταῶς ποικίλους , τοῦτο δὲ ὡς πολλοὺς σοφιστάς , δόξῃ καὶ μαθηταῖς ἐπαιρομένους οἷον πτεροῖς , ὑμεῖς δὲ ἐμοὶ πρόσιτε καὶ βούλεσθε ἀκούειν , τοῦ μηδὲν εἰδότος μηδὲ φάσκοντος εἰδέναι , ἆρ’ οὐκ ὀρθῶς ἀπεικάζω τὴν σπουδὴν ὑμῶν τῷ περὶ τὴν γλαῦκα γιγνομένῳ σχεδὸν οὐκ ἄνευ δαιμονίας τινὸς βουλήσεως ; 
ὑφ’ ἧς καὶ τῇ Ἀθηνᾷ λέγεται προσφιλὲς εἶναι τὸ ὄρνεον , τῇ καλλίστῃ τῶν θεῶν καὶ σοφωτάτῃ , καὶ τῆς γε Φειδίου τέχνης παρὰ Ἀθηναίοισἔτυχεν , οὐκ ἀπαξιώσαντος αὐτὴν συγκαθιδρῦσαι τῇ θεῷ , συνδοκοῦν τῷ δήμῳ . 
Περικλέα δὲ καὶ αὑτὸν λαθὼν ἐποίησεν , ὥς φασιν , ἐπὶ τῆς ἀσπίδος . 
οὐ μέντοι ταῦτά γε εὐτυχήματα νομίζειν ἔπεισί μοι τῆς γλαυκός , εἰ μή τινα φρόνησιν ἄρα κέκτηται πλείω . 
ὅθεν οἶμαι καὶ τὸν μῦθον Αἴσωπος ξυνέστησεν ὅτι σοφὴοὖσα ξυνεβούλευε τοῖς ὀρνέοις τῆς δρυὸς ἐν ἀρχῇ φυομένης μὴ ἐᾶσαι , ἀλλ’ ἀνελεῖν πάντα τρόπον · ἔσεσθαι γὰρ φάρμακον ἀπ’ αὐτῆς ἄφυκτον , ὑφ’ οὗ ἁλώσονται , τὸν ἰξόν . 
πάλιν δὲ τὸ λίνον τῶν ἀνθρώπων σπειρόντων , ἐκέλευε καὶ τοῦτο ἐκλέγειν τὸ σπέρμα · 
μὴ γὰρ ἐπ’ ἀγαθῷ φυήσεσθαι . 
τρίτον δὲ ἰδοῦσα τοξευτήν τιναἄνδρα προέλεγεν ὅτι οὗτος ὁ ἀνὴρ φθάσει ὑμᾶς τοῖς ὑμετέροις πτεροῖς , πεζὸς ὢν αὐτὸς πτηνὰ ἐπιπέμπων βέλη . 
τὰ δὲ ἠπίστει τοῖς λόγοις καὶ ἀνόητον αὐτὴν ἡγοῦντο καὶ μαίνεσθαι ἔφασκον · 
ὕστερον δὲ πειρώμενα ἐθαύμαζε καὶ τῷ ὄντι σοφωτάτην ἐνόμιζεν . 
καὶ διὰ τοῦτο , ἐπὰν φανῇ , πρόσεισιν ὡς πρὸς ἅπαντα ἐπισταμένην · 
ἡ δὲ συμβουλεύει μὲν αὐτοῖς οὐδὲν ἔτι , ὀδύρεται δὲ μόνον . 
ἴσως οὖν παρειλήφατε ὑμεῖς λόγον τινὰ ἀληθῆ καὶ ξυμβουλὴν συμφέρουσαν , ἥντινα ξυνεβούλευσε φιλοσοφία τοῖς πρότερον Ἕλλησιν , ἣν οἱ τότε μὲν ἠγνόησαν καὶ ἠτίμασαν , οἱ δὲ νῦν ὑπομιμνήσκονται καί μοι προσίασι διὰ τὸ σχῆμα , φιλοσοφίαν τιμῶντες ὥσπερ τὴν γλαῦκα ἄφωνον τό γε ἀληθὲς καὶ ἀπαρρησίαστον οὖσαν . 
ἐγὼ μὲν γὰρ οὐδὲν αὑτῷ ξύνοιδα οὔτε πρότερον εἰπόντι σπουδῆς ἄξιον οὔτε νῦν ἐπισταμένῳ πλέον ὑμῶν . 
ἀλλὰ εἰσὶν ἕτεροι σοφοὶ καὶ μακάριοι παντελῶς ἄνδρες , οὓς ὑμῖν ἐγώ , εἰ βούλεσθε , μηνύσω , ἕκαστον ὀνομαστὶ δεικνύμενος . 
καὶ γὰρ νὴ Δία τοῦτο μόνον οἶμαι χρήσιμον ἔχειν , τὸ γιγνώσκειν τοὺς σοφούς τε καὶ δεινοὺς καὶ πάντα ἐπισταμένους · 
οἷς ἐὰν ὑμεῖς ἐθέλητε ξυνεῖναι τἄλλα ἐάσαντες , καὶ γονεῖς καὶ πατρίδας καὶ θεῶν ἱερὰ καὶ προγόνων τάφους , ἐκείνοις ξυνακολουθοῦντες , ἔνθα ἂν ἄγωσιν ἢ καὶ μένοντές που καθιδρύωσιν , εἴτε εἰς τὴν Βαβυλῶνα ἐν τῇ Νίνου καὶ Σεμιράμιδος εἴτε ἐν Βάκτροις ἢ Σούσοις ἢ Παλιβόθροις ἢ ἄλλῃ τινὶ πόλει τῶν ἐνδόξων καὶ πλουσίων , χρήματα διδόντες ἢ καὶ ἄλλῳ τρόπῳ πείθοντες , εὐδαιμονέστεροι ἔσεσθε αὐτῆς τῆς εὐδαιμονίας . 
εἰ δ’ αὐτοὶ μὴ βούλεσθε , καταμεμφόμενοι τὴν αὑτῶν φύσιν ἢ πενίαν ἢ γῆρας ἢ ἀσθένειαν , ἀλλὰ τοῖς γε υἱέσι μὴ φθονοῦντες μηδὲ ἀφαιρούμενοι τῶν μεγίστων ἀγαθῶν , ἑκοῦσί τε ἐπιτρέποντες καὶ ἄκοντας πείθοντες ἢ βιαζόμενοι πάντα τρόπον , ὡς ἂν παιδευθέντες ἱκανῶς καὶ γενόμενοι σοφοὶ παρὰ πᾶσιν Ἕλλησι καὶ βαρβάροις ὀνομαστοὶ ὦσι τὸ λοιπόν , διαφέροντες ἀρετῇ καὶ δόξῃ καὶ πλούτῳ καὶ δυνάμει τῇ πάσῃ σχεδόν . 
οὐ γὰρ μόνον πλούτῳ φασὶν ἀρετὴν καὶ κῦδος ὀπηδεῖν , ἀλλὰ καὶ πλοῦτος ἀρετῇ συνέπεται ἐξ ἀνάγκης . 
ταῦτα δὲ ὑμῖν ἐναντίον τοῦδε τοῦ θεοῦ προλέγω καὶ ξυμβουλεύω δῑ εὔνοιαν καὶ φιλίαν προαγόμενος . 
οἶμαι δὲ ἐμαυτὸν ἂν πρῶτον πείθειν καὶ παρακαλεῖν , εἴ μοι τὰ τοῦ σώματος καὶ τὰ τῆς ἡλικίας ἐπεδέχετο · ἀλλὰ γὰρ ἀνάγκη διὰ τὸ κακοπαθεῖν , εἴ πού τι δυνησόμεθα εὑρέσθαι παρὰ τῶν παλαιῶν ἀνδρῶν ὥσπερ ἀπερριμμένον ἤδη καὶ ἕωλον σοφίας λείψανον χήτει τῶν κρειττόνων τε καὶ ζώντων διδασκάλων.ἐρῶ δὲ ὑμῖν καὶ ἄλλο , ὃ πέπονθα τῇ γλαυκὶ παραπλήσιον , ἐὰν καὶ βούλησθε καταγελᾶν τῶν λόγων . 
ὥσπερ γὰρ ἐκείνη αὐτὴ μὲν οὐδὲν χρῆται τοῖς προσπετομένοις , ἀνδρὶ δὲ ὀρνιθοθήρᾳ πάντων λυσιτελέστατόν ἐστι κτημάτων · οὐδὲν γὰρ δεῖ οὔτε τροφὴν προβάλλειν οὔτε φωνὴν μιμεῖσθαι , μόνον δ’ ἐπιδεικνύντα τὴν γλαῦκα πολὺπλῆθος ἔχειν ὀρνέων · οὕτω κἀμοὶ τῆς σπουδῆς τῶν πολλῶν οὐδὲν ὄφελος . 
οὐ γὰρ λαμβάνω μαθητάς , εἰδὼς ὅτι οὐδὲν ἂν ἔχοιμι διδάσκειν , ἅτε οὐδ’ αὐτὸς ἐπιστάμενος · ὡς δὲ ψεύδεσθαι καὶ ἐξαπατᾶν ὑπισχνούμενος , οὐκ ἔχω ταύτην τὴν ἀνδρείαν · σοφιστῇ δὲ ἀνδρὶ ξυνὼν μεγάλα ἂν ὠφέλουν ὄχλον πολὺν ἀθροίζων πρὸσαὑτόν , ἔπειτα ἐκείνῳ παρέχων ὅπως βούλεται διαθέσθαι τὴν ἄγραν . 
ἀλλ’ οὐκ οἶδα ὅπως οὐδείς με ἀναλαμβάνει τῶν σοφιστῶν οὐδὲ ἥδονται ὁρῶντες . 
σχεδὸν μὲν οὖν ἐπίσταμαι ὅτι πιστεύετέ μοι λέγοντι ὑπὲρ τῆς ἀπειρίας τε κἀνεπιστημοσύνης τῆς ἐμαυτοῦ , δῆλον ὡς διὰ τὴν αὑτῶν ἐπιστήμην καὶ φρόνησιν · καὶτοῦτο οὐκ ἐμοὶ μόνον , ἀλλὰ καὶ Σωκράτει δοκεῖτέ μοι πιστεύειν ἄν , ταὐτὰ ὑπὲρ αὑτοῦ προβαλλομένῳ πρὸς ἅπαντας ὡς οὐδὲν ᾔδει · 
τὸν δὲ Ἱππίαν καὶ τὸν Πῶλον καὶ τὸν Γοργίαν , ὧν ἕκαστος αὑτὸν μάλιστα ἐθαύμαζε καὶ ἐξεπλήττετο , σοφοὺς ἂν ἡγεῖσθαι καὶ μακαρίους · 
ὅμως δὲ προλέγω ὑμῖν ὅτι ἐσπουδάκατε ἀνδρὸς ἀκοῦσαιτοσοῦτον πλῆθος ὄντες οὔτε καλοῦ τὸ εἶδος οὔτε ἰσχυροῦ , τῇ τε ἡλικίᾳ παρηκμακότος ἤδη , μαθητὴν δὲ οὐδένα ἔχοντος , τέχνην δὲ ἢ ἐπιστήμην οὐδεμίαν ὑπισχνουμένου σχεδὸν οὔτε τῶν σεμνῶν οὔτε τῶν ἐλαττόνων , οὔτε μαντικὴν οὔτε σοφιστικήν ἀλλ’ οὐδὲ ῥητορικήν τινα ἢ κολακευτικὴν δύναμιν , οὐδὲ δεινοῦ ξυγγράφειν οὐδὲ ἔργον τι ἔχοντος ἄξιον ἐπαίνου καὶ σπουδῆς , ἀλλ’ ἢ μόνον κομῶντος · 
εἰ δ’ ὑμῖν δοκέει τόδε λωίτερον καὶ ἄμεινον , δραστέον τοῦτο καὶ πειρατέον ὅπως ἂν ᾖ δυνατὸν ἡμῖν . 
οὐ μέντοι λόγων ἀκούσεσθε ὁποίων ἄλλου τινὸς τῶν νῦν , ἀλλὰ πολὺ φαυλοτέρων καὶ ἀτοπωτέρων , ὁποίους δὴ καὶ ὁρᾶτε . 
χρὴ δὲ ἐᾶν ὑμᾶς ἔμβραχυ , ὅ , τι ἂν ἐπίῃ μοι , τούτῳ ἕπεσθαι , καὶ μὴ ἀγανακτεῖν , ἐὰν φαίνωμαι πλανώμενος ἐν τοῖς λόγοις , ὥσπερ ἀμέλει καὶ τὸν ἄλλον χρόνον ἔζηκα ἀλώμενος , ἀλλὰ συγγνώμην ἔχειν , ἅτε ἀκούοντας ἀνδρὸς ἰδιώτου καὶ ἀδολέσχου . 
καὶ γὰρ δὴ τυγχάνω μακράν τινα ὁδὸν τὰ νῦν πεπορευμένος , εὐθὺ τοῦ Ἴστρου καὶ τῆς Γετῶν χώρας ἢ Μυσῶν , ὥς φησιν Όμηρος κατὰ τὴν νῦν ἐπίκλησιν τοῦ ἔθνους . 
ἦλθον δὲ οὐ χρημάτων ἔμπορος οὐδὲ τῶν πρὸς ὑπηρεσίαν τοῦ στρατοπέδου σκευοφορῶν ἢ βοηλατῶν , οὐδὲ πρεσβείαν ἐπρέσβευον συμμαχικὴν ἤ τινα εὔφημον , τῶν ἀπὸ γλώττης μόνον συνευχομένων , γυμνὸς ἄτερ κόρυθός τε καὶ ἀσπίδος , οὐδ’ ἔχον ἔγχος , οὐ μὴν οὐδὲ ἄλλο ὅπλον οὐθέν . 
ὥστε ἐθαύμαζον ὅπως με ἠνείχοντο ὁρῶντες . 
οὔτε γὰρ ἱππεύειν ἐπιστάμενος οὔτε τοξότης ἱκανὸς ὢν οὔθ’ ὁπλίτης , ἀλλ’ οὐδὲ τῶν κούφων καὶ ἀνόπλων τὴν βαρεῖαν ὅπλισιν στρατιωτῶν οὐδ’ ἀκοντιστής ἢ λιθοβόλος , οὐδ’ αὖ τεμεῖν ὕλην ἢ τάφρον ὀρύττειν δυνατὸς οὐδὲ ἀμῆσαι χιλὸν ἐκ πολεμίου λειμῶνος πυκνὰ μεταστρεφόμενος , οὐδὲ ἐγεῖραι σκηνὴν ἢ χάρακα , ὥσπερ ἀμέλει ξυνέπονται τοῖς στρατοπέδοις πολεμικοί τινες ὑπηρέται · 
πρὸς ἅπαντα δὴ ταῦτα ἀμηχάνως ἔχων ἀφικόμην εἰς ἄνδρας οὐ νωθροὺς οὐδὲ σχολὴν ἄγοντας ἀκροᾶσθαι λόγων , ἀλλὰ μετεώρους καὶ ἀγωνιῶντας καθάπερ ἵππους ἀγωνιστὰς ἐπὶ τῶν ὑσπλήγων , οὐκ ἀνεχομένους τὸν χρόνον , ὑπὸ σπουδῆς δὲ καὶ προθυμίας κόπτοντας τὸ ἔδαφος ταῖς ὁπλαῖς · ἔνθα γε ἦν ὁρᾶν πανταχοῦ μὲν ξίφη , πανταχοῦ δὲ θώρακας , πανταχοῦ δὲ δόρατα , πάντα δὲ ἵππων , πάντα δὲ ὅπλων πάντα δὲ ὡπλισμένων ἀνδρῶν μεστά · μόνος δὴ ἐν τοσούτοις φαινόμενος ῥᾴθυμος ἀτεχνῶς σφόδρα τε εἰρηνικὸσπολέμου θεατής , τὸ μὲν σῶμα ἐνδεής , τὴν δὲ ἡλικίαν προήκων , οὐ χρυσοῦν σκῆπτρον φέρων οὐδὲ στέμματα ἱερὰ θεοῦ τινος , ἐπὶ λύσει θυγατρὸς ἥκων εἰς τὸ στρατόπεδον ἀναγκαίαν ὁδόν , ἀλλ’ ἐπιθυμῶν ἰδεῖν ἄνδρας ἀγωνιζομένους ὑπὲρ ἀρχῆς καὶ δυνάμεως , τοὺς δὲ ὑπὲρ ἐλευθερίας τε καὶ πατρίδος · ἔπειτα οὐ τὸν κίνδυνον ἀποκνήσας , μὴ τοῦτο ἡγησάσθω μηδείς , ἀλλ’ εὐχῆς τινος μνησθεὶς παλαιᾶς δεῦρο ἀπετράπην πρὸς ὑμᾶς , ἀεὶ τὰ θεῖα κρείττω καὶ προυργιαίτερα νομίζων τῶν ἀνθρωπίνων , ἡλίκα ἂν ῃ . 
πότερον οὖν ἥδιον ὑμῖν καὶ μᾶλλον ἐν καιρῷ περὶ τῶν ἐκεῖ διηγήσασθαι , τοῦ τε ποταμοῦ τὸ μέγεθος καὶ τῆς χώρας τὴν φύσινἢ ὡρῶν ὡς ἔχουσι κράσεως καὶ περὶ τῶν ἀνθρώπων τοῦ γένους , ἔτι δὲ οἶμαι τοῦ πλήθους καὶ τῆς παρασκευῆς , ἢ μᾶλλον ἅψασθαι τῆς πρεσβυτέρας τε καὶ μείζονος ἱστορίας περὶ τοῦδε τοῦ θεοῦ , παρ’ ᾧ νῦν ἐσμεν ; 
οὗτος γὰρ δὴ κοινὸς ἀνθρώπων καὶ θεῶν βασιλεύς τε καὶ ἄρχων καὶ πρύτανις καὶ πατήρ , ἔτι δὲ εἰρήνης καὶπολέμου ταμίας , ὡς τοῖς πρότερον ἐμπείροις καὶ σοφοῖς ποιηταῖς ἔδοξεν , ἐάν πως ἱκανοὶ γενώμεθα τήν τε φύσιν αὐτοῦ καὶ τὴν δύναμιν ὑμνῆσαι λόγῳ βραχεῖ καὶ ἀποδέοντι τῆς ἀξίας , αὐτά που ταῦτα λέγοντες . 
ἆρ’ οὖν κατὰ Ἡσίοδον ἄνδρα ἀγαθὸν καὶ Μούσαις φίλον ἀρκτέον , ὡς ἐκεῖνος μάλα ἐμφρόνως οὐκ αὐτὸς ἐτόλμησενἄρξασθαι παρ’ αὑτοῦ διανοηθείς , ἀλλὰ τὰς Μούσας παρακαλεῖ διηγήσασθαι περὶ τοῦ σφετέρου πατρός ; 
τῷ παντὶ γὰρ μᾶλλον πρέπον τόδε τὸ ᾆσμα ταῖς θεαῖς ἢ τοὺς ἐπὶ Ἴλιον ἐλθόντας ἀριθμεῖν , αὐτούς τε καὶ τὰ σέλματα τῶν νεῶν ἐφεξῆς , ὧν οἱ πολλοὶ ἀνόητοι ἦσαν · καὶ ποιητὴς σοφώτερός τε καὶ ἀμείνων ὁ παρακαλῶν ἐπὶ τοῦτο τὸ ἔργον ὧδέ πως · 
Μοῦσαι Πιερίηθεν ἀοιδῇσι κλείουσαι , δεῦτε Δί’ ἐννέπετε σφέτερον πατέρ’ ὑμνείουσαι , ὅντε διὰ βροτοὶ ἄνδρες ὁμῶς ἄφατοί τε φατοί τε ῥητοί τ’ ἄρρητοί τε , Διὸς μεγάλοιο ἕκητι · 
ῥέα μὲν γὰρ βριάει , ῥέα δὲ βριάοντα χαλέπτει , ῥεῖα δ’ ἀρίζηλον μινύθει καὶ ἄδηλον ἀέξει , ῥεῖα δέ τ’ ἰθύνει σκολιὸν καὶ ἀγήνορα κάρφει 
Ζεὺς ὑψιβρεμέτης , ὃς ὑπέρτατα δώματα ναίει . 
ὑπολαβόντες οὖν εἴπατε πότερον ἁρμόζων ὁ λόγος οὗτος καὶ τὸ ᾆσμα τῇ συνόδῳ γένοιτ’ ἄν , ὦ παῖδες Ἠλείων · ὑμεῖς γὰρ ἄρχοντες καὶ ἡγεμόνες τῆσδε τῆς πανηγύρεως , ἔφοροί τε καὶ ἐπίσκοποι τῶν ἐνθάδε ἔργων καὶ λόγων · ἢ δεῖ θεατὰς εἶναι μόνον τοὺς ἐνθάδε ἥκοντας τῶν τε ἄλλων δῆλον ὅτι παγκάλων καὶ σφόδρα ἐνδόξων θεαμάτων καὶ δὴ μάλιστα τῆς τοῦ θεοῦ θρησκείας καὶ τῷ ὄντι μακαρίας εἰκόνος , ἣν ὑμῶν οἱ πρόγονοι δαπάνης τε ὑπερβολῇ καὶ τέχνης ἐπιτυχόντες τῆς ἄκρας εἰργάσαντο καὶ ἀνέθεσαν πάντων , ὅσα ἐστὶν ἐπὶ γῆς ἀγάλματα , κάλλιστον καὶ θεοφιλέστατον , πρὸς τὴν Ὁμηρικὴν ποίησιν , ὥς φασι , Φειδίου παραβαλλομένου , τοῦ κινήσαντος ὀλίγῳ νεύματι τῶν ὀφρύων τὸν ξύμπαντα Ὄλυμπον , ὡς ἐκεῖνος μάλιστα ἐναργῶς καὶ πεποιθότως ἐν τοῖς ἔπεσιν εἴρηκεν , ἦ καὶ κυανέῃσιν ἐπ’ ὀφρύσι νεῦσε Κρονίων , ἀμβρόσιαι δ’ ἄρα χαῖται ἐπερρώσαντο ἄνακτος κρατὸς ἀπ’ ἀθανάτοιο , μέγαν δ’ ἐλέλιξεν Ὄλυμπον . 
ἢ καὶ περὶ αὐτῶν τούτων σκεπτέον ἡμῖν ἐπιμελέστερον τῶν τε ποιημάτων καὶ ἀναθημάτων καὶ ἀτεχνῶς εἴ τι τοιουτότροπόν ἐστι , τὴν ἀνθρωπίνην περὶ τοῦ δαιμονίου δόξαν ἁμῃγέπῃ πλάττον καὶ ἀνατυποῦν , ἅτε ἐν φιλοσόφου διατριβῇ τὰ νῦν . 
περὶ δὴ θεῶν τῆς τε καθόλου φύσεως καὶ μάλιστα τοῦ πάντων ἡγεμόνος πρῶτον μὲν καὶ ἐν πρώτοις δόξα καὶ ἐπίνοια κοινὴ τοῦ ξύμπαντος ἀνθρωπίνου γένους , ὁμοίως μὲν Ἑλλήνων , ὁμοίως δὲβαρβάρων , ἀναγκαία καὶ ἔμφυτος ἐν παντὶ τῷ λογικῷ γιγνομένη κατὰ φύσιν ἄνευ θνητοῦ διδασκάλου καὶ μυσταγωγοῦ χωρὶς ἀπάτης καὶ χαρᾶς διά τε τὴν ξυγγένειαν τὴν πρὸς αὐτοὺς καὶ πολλὰ μαρτύρια τἀληθοῦς , οὐκ ἐῶντα κατανυστάξαι καὶ ἀμελῆσαι τοὺς πρεσβυτάτους καὶ παλαιοτάτους · ἅτε γὰρ οὐ μακρὰν οὐδ’ ἔξω τοῦ θείου διῳκισμένοικαθ’ αὑτούς , ἀλλὰ ἐν αὐτῷ μέσῳ πεφυκότες , μᾶλλον δὲ συμπεφυκότες ἐκείνῳ καὶ προσεχόμενοι πάντα τρόπον , οὐκ ἐδύναντο μέχρι πλείονος ἀξύνετοι μένειν , ἄλλως τε σύνεσιν καὶ λόγον εἰληφότες περὶ αὐτοῦ , ἅτε δὴ περιλαμπόμενοι πάντοθεν θείοις καὶ μεγάλοις φάσμασιν οὐρανοῦ τε καὶ ἄστρων , ἔτι δὲ ἡλίου καὶ σελήνης , νυκτός τε καὶ ἡμέρας ἐντυγχάνοντες ποικίλοις καὶ ἀνομοίοις εἴδεσιν , ὄψεις τε ἀμηχάνους ὁρῶντες καὶ φωνὰς ἀκούοντες παντοδαπὰς ἀνέμων τε καὶ ὕλης καὶ ποταμῶν καὶ θαλάττης , ἔτι δὲ ζῴων ἡμέρων καὶ ἀγρίων , αὐτοί τε φθόγγον ἥδιστον καὶ σαφέστατον ἱέντες καὶ ἀγαπῶντες τῆς ἀνθρωπίνης φωνῆς τὸ γαῦρον καὶ ἐπιστῆμον , ἐπιθέμενοι σύμβολα τοῖς εἰς αἴσθησιν ἀφικνουμένοις , ὡς πᾶν τὸ νοηθὲν ὀνομάζειν καὶ δηλοῦν , εὐμαρῶς ἀπείρων πραγμάτων καὶ μνήμας καὶ ἐπινοίας παραλαμβάνοντες . 
πῶς οὖν ἀγνῶτες εἶναι ἔμελλον καὶ μηδεμίαν ἕξειν ὑπόνοιαν τοῦ σπείραντος καὶ φυτεύσαντος καὶ σῴζοντος καὶ τρέφοντος , πανταχόθεν ἐμπιμπλάμενοιτῆς θείας φύσεως διά τε ὄψεως καὶ ἀκοῆς συμπάσης τε ἀτεχνῶς αἰσθήσεως ; 
νεμόμενοι μὲν ἐπὶ γῆς , ὁρῶντες δ’ ἐξ οὐρανοῦ φῶς , τροφὰς δὲ ἀφθόνους ἔχοντες , εὐπορήσαντος καὶ προπαρασκευάσαντος τοῦ προπάτορος θεοῦ πρώτην μὲν τοῖς πρώτοις καὶ αὐτόχθοσι τὴν γεώδη , μαλακῆς ἔτι καὶ πίονος τῆς ἰλύος τότε οὔσης , ὥσπερ ἀπὸ μητρὸς τῆς γῆς λιχμωμένοις καὶ , καθάπερ τὰ φυτὰ νῦν , ἕλκουσι τὴν ἐξ αὐτῆς ἰκμάδα , δευτέραν δὲ τοῖς ἤδη προϊοῦσι καρπῶν τε αὐτομάτων καὶ πόας οὐ σκληρᾶς ἅμα δρόσῳ γλυκείᾳ καὶ νάμασι νυμφῶν ποτίμοις , καὶ δὴ καὶ τοῦ περιέχοντος ἠρτημένοι καὶ τρεφόμενοι τῇ διηνεκεῖ τοῦ πνεύματος ἐπιρροῇ , ἀέρα ὑγρὸν ἕλκοντες , ὥσπερ νήπιοι παῖδες , οὔποτε ἐπιλείποντος γάλακτος ἀεί σφισι θηλῆς ἐγκειμένης . 
σχεδὸν γὰρ ἂν ταύτην δικαιότερον λέγοιμεν πρώτην τροφὴν τοῖς τε πρότερον καὶ τοῖς ὕστερον ἁπλῶς . 
ἐπειδὰν γὰρ ἐκπέσῃ τῆς γαστρὸς νωθρὸν ἔτι καὶ ἀδρανὲς τὸ βρέφος , δέχεται μὲν ἡ γῆ , ἡ τῷ ὄντι μήτηρ , ὁ δὲ ἀὴρ εἰσπνεύσας τε καὶ ψύξας εὐθὺς ἤγειρεν ὑγροτέρᾳ τροφῇ γάλακτος καὶ φθέγξασθαι παρέσχεν . 
ταύτην εἰκότως πρώτην λέγοιτ’ ἂν τοῖς γεννωμένοις ἡ φύσις ἐπισχεῖν θηλήν . 
ἃ δὴ πάσχοντες , ἐπινοοῦντες οὐκ ἐδύναντο μὴ θαυμάζειν καὶ ἀγαπᾶν τὸ δαιμόνιον , πρὸς δὲ αὖ τούτοις αἰσθανόμενοι τῶν ὡρῶν , ὅτι τῆς ἡμετέρας ἕνεκα γίγνονται σωτηρίας πάνυ ἀκριβῶς καὶ πεφεισμένως ἑκατέρας τῆς ὑπερβολῆς , ἔτι δὲ καὶ τόδε ἐξαίρετον ἔχοντες ἐκ τῶν θεῶν πρὸς τὰ ἄλλα ζῷα , λογίζεσθαι καὶ διανοεῖσθαι περὶ αὐτῶν . 
σχεδὸν οὖν ὅμοιον ὥσπερ εἴ τις ἄνδρα Ἕλληνα ἢ βάρβαρον μυοίη παραδοὺς εἰς μυστικόν τινα οἶκον ὑπερφυῆ κάλλει καὶ μεγέθει , πολλὰ μὲν ὁρῶντα μυστικὰ θεάματα , πολλῶν δὲ ἀκούοντα τοιούτων φωνῶν , σκότους τε καὶ φωτὸς ἐναλλὰξ αὐτῷ φαινομένων , ἄλλων τε μυρίων γιγνομένων , ἔτι δὲ εἰ καθάπερ εἰώθασιν ἐν τῷ καλουμένῳ θρονισμῷ καθίσαντες τοὺς μυουμένους οἱ τελοῦντες κύκλῳ περιχορεύειν · ἆρά γε τὸν ἄνδρα τοῦτον μηδὲν παθεῖν εἰκὸς τῇ ψυχῇ μηδ’ ὑπονοῆσαι τὰ γιγνόμενα , ὡς μετὰ γνώμης καὶ παρασκευῆς πράττεται σοφωτέρας , εἰ καὶ πάνυ τις εἴη τῶν μακρόθεν καὶ ἀνωνύμων βαρβάρων , μηδενὸς ἐξηγητοῦ μηδὲ ἑρμηνέως παρόντος , ἀνθρωπίνην ψυχὴν ἔχων ; 
ἢ τοῦτο μὲν οὐκ ἀνυστόν , κοινῇ δὲ ξύμπαν τὸ τῶν ἀνθρώπων γένοστὴν ὁλόκληρον καὶ τῷ ὄντι τελείαν τελετὴν μυούμενον , οὐκ ἐν οἰκήματι μικρῷ παρασκευασθέντι πρὸς ὑποδοχὴν ὄχλου βραχέος ὑπὸ 
Ἀθηναίων , ἀλλὰ ἐν τῷδε τῷ κόσμῳ , ποικίλῳ καὶ σοφῷ δημιουργήματι , μυρίων ἑκάστοτε θαυμάτων φαινομένων , ἔτι δὲ οὐκ ἀνθρώπων ὁμοίων τοῖς τελουμένοις , ἀλλὰ θεῶν ἀθανάτων θνητοὺστελούντων , νυκτί τε καὶ ἡμέρᾳ καὶ φωτὶ καὶ ἄστροις , εἰ θέμις εἰπεῖν , ἀτεχνῶς περιχορευόντων ἀεί , τούτων ξυμπάντων μηδεμίαν αἴσθησιν μηδὲ ὑποψίαν λαβεῖν μάλιστα δὲ τοῦ κορυφαίου προεστῶτος τῶν ὅλων καὶ κατευθύνοντος τὸν ἅπαντα οὐρανὸν καὶ κόσμον , οἷον σοφοῦ κυβερνήτου νεὼς ἄρχοντος πάνυ καλῶς τε καὶἀνενδεῶς παρεσκευασμένης ; 
οὐ γὰρ ἐπὶ τῶν ἀνθρώπων τὸ τοιοῦτον γιγνόμενον θαυμάσαι τις ἄν , πολὺ δὲ μᾶλλον ὅπως καὶ μέχρι τῶν θηρίων διικνεῖται τῶν ἀφρόνων καὶ ἀλόγων , ὡς καὶ ταῦτα γιγνώσκειν καὶ τιμᾶν τὸν θεὸν καὶ προθυμεῖσθαι ζῆν κατὰ τὸν ἐκείνου θεσμόν · ἔτι δὲ μᾶλλον ἀπεοικότως τὰ φυτά , οἷς μηδεμίαμηδενὸς ἔννοια , ἀλλὰ ἄψυχα καὶ ἄφωνα ἁπλῇ τινι φύσει διοικούμενα , ὅμως δὲ καὶ αὐτὰ ἑκουσίως καὶ βουλόμενα καρπὸν ἐκφέρει τὸν προσήκοντα ἑκάστῳ . 
οὕτω πάνυ ἐναργὴς καὶ πρόδηλος ἡ τοῦδε τοῦ θεοῦ γνώμη καὶ δύναμις . 
ἀλλ’ ἦπου σφόδρα γελοῖοι καὶ ἀρχαῖοι δόξομεν ἐπὶ τοῖς λόγοις , ἐγγυτέρω φάσκοντες εἶναι τὴν τοιαύτηνξύνεσιν τοῖς θηρίοις καὶ τοῖς δένδροις ἤπερ ἡμῖν τὴν ἀπειρίαν τε καὶ ἄγνοιαν ; 
ὁπότε ἄνθρωποί τινες σοφώτεροι γενόμενοι τῆς ἁπάσης σοφίας , οὐ κηρὸν ἐγχέαντες τοῖς ὠσίν , ὥσπερ οἶμαί φασι τοὺς Ἰθακησίους ναύτας ὑπὲρ τοῦ μὴ κατακοῦσαι τῆς τῶν 
Σειρήνων ᾠδῆς , ἀλλὰ μολύβδου τινὸς μαλθακὴν ὁμοῦ καὶ ἄτρωτον ὑπὸ φωνῆς φύσιν , ἔτι δὲ οἶμαι πρὸ τῶν ὀφθαλμῶν σκότος πολὺ προβαλόμενοι καὶ ἀχλύν , ὑφ’ ἧς Ὅμηρός φησι κωλύεσθαι τὸν καταληφθέντα διαγιγνώσκειν θεόν , ὑπερφρονοῦσι τὰ θεῖα , καὶ μίαν ἱδρυσάμενοι δαίμονα πονηρὰν καὶ ἄλυπον , τρυφήν τινα ἢ ῥᾳθυμίαν πολλὴν καὶ ἀνειμένην ὕβριν , ἡδονὴν ἐπονομάζοντες , γυναικείαν τῷ ὄντι θεόν , προτιμῶσι καὶ θεραπεύουσι κυμβάλοις τισὶν ἢ ψόφοις καὶ αὐλοῖς ὑπὸ σκότος αὐλουμένοις , ἧς εὐωχίας οὐδεὶς ἐκείνοις φθόνος , εἰ μέχρι τοῦ ᾅδειν αὐτοῖς τὸ σοφὸν ἦν , ἀλλὰ μὴ τοὺς θεοὺς ἡμῶν ἀφῃροῦντο καὶ ἀπῴκιζον , ἐξελαύνοντες ἐκ τῆς αὑτῶν πόλεώς τε καὶ ἀρχῆς , ἐκ τοῦδε τοῦ κόσμου παντός , εἴς τινας χώρας ἀτόπους , καθάπερ ἀνθρώπους δυστυχεῖς εἴς τινας νήσους ἐρήμους · 
τάδε δὲ τὰ ξύμπαντα φάσκοντες ἀγνώμονα καὶ ἄφρονα καὶ ἀδέσποτα καὶ μηδένα ἔχοντα ἄρχοντα μηδὲ ταμίαν μηδὲ ἐπιστάτην πλανᾶσθαι εἰκῇ καὶ φέρεσθαι , μηδενὸς μήτε νῦν προνοοῦντος μήτε πρότερον ἐργασαμένου τὸ πᾶν , μηδὲ ὥσπερ οἱ παῖδες τοὺς τροχοὺς αὐτοὶ κινήσαντες εἶτα ἐῶσιν ἀφ’ αὑτῶν φέρεσθαι . 
ταῦτα μὲν οὖν ἐπεξῆλθεν ὁ λόγος καθ’ αὑτὸν ἐκβάς · τυχὸν γὰρ οὐ ῥᾴδιον τὸν τοῦ φιλοσόφου νοῦν καὶ λόγον ἐπισχεῖν , ἔνθα ἂν ὁρμήσῃ , τοῦ ξυναντῶντος ἀεὶ φαινομένου ξυμφέροντος καὶ ἀναγκαίου τοῖς ἀκροωμένοις , οὐ μελετηθέντα πρὸς ὕδωρ καὶ δικανικὴν ἀνάγκην , ὥσπερ οὖν ἔφη τις , ἀλλὰ μετὰ πολλῆς ἐξουσίας καὶ ἀδείας . 
οὐκοῦν τό γε ἀναδραμεῖν οὐ χαλεπόν , ὥσπερ ἐν πλῷ τοῖς ἱκανοῖς κυβερνήταις οὐ πολὺ παραλλάξασι . 
τῆς γὰρ περὶ τὸ θεῖον δόξης καὶ ὑπολήψεως πρώτην μὲν ἀτεχνῶς πηγὴν ἐλέγομεν τὴν ἔμφυτον ἅπασιν ἀνθρώποις ἐπίνοιαν , ἐξ αὐτῶν γιγνομένην τῶν ἔργων καὶ τἀληθοῦς , οὐ κατὰ πλάνην συστᾶσαν οὐδὲ ὡς ἔτυχεν , ἀλλὰ πάνυ ἰσχυρὰν καὶ ἀέναον ἐκ τοῦ παντὸς χρόνου καὶ παρὰ πᾶσι τοῖς ἔθνεσιν ἀρξαμένην καὶ διαμένουσαν , σχεδόν τι κοινὴν καὶ δημοσίαν τοῦ λογικοῦ γένους · δευτέραν δὲ λέγομεν τὴν ἐπίκτητον καὶ δῑ ἑτέρων ἐγγιγνομένην ταῖς ψυχαῖς λόγοις τε καὶ μύθοις καὶ ἔθεσι , τοῖς μὲν ἀδεσπότοις τε καὶ ἀγράφοις , τοῖς δὲ ἐγγράφοις καὶ σφόδρα γνωρίμους ἔχουσι τοὺς κυρίους . 
τῆς δὲ τοιαύτης ὑπολήψεως τὴν μέν τινα ἑκουσίαν καὶ παραμυθητικὴν φῶμεν , τὴν δὲ ἀναγκαίαν καὶ προστακτικήν . 
λέγω δὲ τοῦ μὲν ἑκουσίουκαὶ παραμυθίας ἐχομένην τὴν τῶν ποιητῶν , τοῦ δὲ ἀναγκαίου καὶ προστάξεως τὴν τῶν νομοθετῶν · τούτων γὰρ οὐδετέραν ἰσχῦσαι δυνατὸν μὴ πρώτης ἐκείνης ὑπούσης , δῑ ἣν βουλομένοις ἐγίγνοντο καὶ τρόπον τινὰ προειδόσιν αὐτοῖς αἵ τε προστάξεις καὶ παραμυθίαι , τῶν μὲν ὀρθῶς καὶ ξυμφώνως ἐξηγουμένων ποιητῶνκαὶ νομοθετῶν τῇ τε ἀληθείᾳ καὶ ταῖς ἐννοίαις , τῶν δὲ ἀποπλανωμένων ἔν τισιν . 
ἀμφοῖν δὲ τοῖν λεγομένοιν ποτέραν πρεσβυτέραν φῶμεν τῷ χρόνῳ παρά γε ἡμῖν τοῖς Ἕλλησι , ποίησιν ἢ νομοθεσίαν , οὐκ ἄν ἔχοιμι διατεινόμενος εἰπεῖν ἐν τῷ παρόντι . 
πρέπει δὲ ἴσως τὸ ἀζήμιον καὶ πειστικὸν ἀρχαιότερον εἶναι τοῦμετὰ ζημίας καὶ προστάξεως . 
σχεδὸν οὖν μέχρι τοῦδε ὁμοίως πρόεισι τοῖς ἀνθρώποις τὰ περὶ τοῦ πρώτου καὶ ἀθανάτου γονέως , ὃν καὶ πατρῷον Δία καλοῦμεν οἱ τῆς Ἑλλάδος κοινωνοῦντες , καὶ τὰ περὶ τῶν θνητῶν καὶ ἀνθρωπίνων γονέων . 
καὶ γὰρ δὴ ἡ πρὸς ἐκείνους εὔνοια καὶ θεραπεία τοῖς ἐκγόνοις πρώτη μὲν ἀπὸ τῆσφύσεως καὶ τῆς εὐεργεσίας ἀδίδακτος ὑπάρχει , τὸ γεννῆσαν καὶ τρέφον καὶ στέργον τοῦ γεννηθέντος εὐθὺς ἀντιφιλοῦντος καὶ ἀντιθεραπεύοντος ὅπως ἂν ᾖ δυνατόν , δευτέρα δὲ καὶ τρίτη ποιητῶν καὶ νομοθετῶν , τῶν μὲν παραινούντων μὴ ἀποστερεῖν χάριν τὸ πρεσβύτερον καὶ ξυγγενές , ἔτι δὲ αἴτιον ζωῆς καὶ τοῦ εἶναι , τῶνδὲ ἐπαναγκαζόντων καὶ ἀπειλούντων κόλασιν τοῖς οὐ πειθομένοις , ἄνευ τοῦ διασαφεῖν καὶ δηλοῦν ὁποῖοί τινές εἰσιν οἱ γονεῖς καὶ τίνων εὐεργεσιῶν χρέος ὀφειλόμενον κελεύουσι μὴ ἀνέκτιτον ἐᾶν . 
ἐν τοῖς περὶ τῶν θεῶν λόγοις καὶ μύθοις μᾶλλον δὲ τοῦτο ἰδεῖν ἔστιν ἐπ’ ἀμφοτέρων γιγνόμενον. ὁρῶ μὲν οὖν ἔγωγε τοῖς πολλοῖς πανταχοῦ τὴν ἀκρίβειαν κοπῶδες καὶ τὰ περὶ τοὺς λόγους οὐδὲν ἧττον οἷς μέλει πλήθους μόνον , οὐδὲν δὲ προειπόντες οὐδὲ διαστειλάμενοι περὶ τοῦ πράγματος , οὐδὲ ἀπό τινος ἀρχῆς ἀρχόμενοι τῶν λόγων , ἀλλ’ αὐτό γε , ὥς φασιν , ἀπλύτοις ποσὶ διεξίασι τὰ φανερώτατα καὶ γυμνότατα . 
καὶ ποδῶν μὲν ἀπλύτων οὐ μεγάλη βλάβη διά τε πηλοῦ καὶ πολλῶν καθαρμάτων ἰόντων , γλώττης δὲ ἀνεπιστήμονος οὐ μικρὰ ζημία γίγνεται τοῖς ἀκροωμένοις . 
ἀλλὰ γὰρ εἰκὸς τοὺς πεπαιδευμένους , ὧν λόγον τινὰ ἔχειν ἄξιον , συνεξανύειν καὶ συνεκπονεῖν , μέχρις ἂν ὡς ἐκ καμπῆς τινος καὶ δυσχωρίας καταστήσωμεν εἰς εὐθεῖαν τοὺς λόγους . 
τριῶν δὴ προκειμένων γενέσεων τῆς δαιμονίου παρ’ ἀνθρώποις ὑπολήψεως , ἐμφύτου , ποιητικῆς , νομικῆς , τετάρτην φῶμεν τὴν πλαστικήν τε καὶ δημιουργικὴν τῶν περὶ τὰ θεῖα ἀγάλματα καὶ τὰς εἰκόνας , λέγω δὲ γραφέων τε καὶ ἀνδριαντοποιῶν καὶ λιθοξόων καὶ παντὸς ἁπλῶς τοῦ καταξιώσαντος αὑτὸν ἀποφῆναι μιμητὴν διὰ τέχνης τῆς δαιμονίας φύσεως , εἴτε σκιαγραφίᾳ μάλα ἀσθενεῖ καὶ ἀπατηλῇ πρὸς ὄψιν , χρωμάτων μίξει καὶ γραμμῆς ὅρῳ σχεδὸν τὸ ἀκριβέστατον περιλαμβανούσῃ , εἴτε λίθων γλυφαῖς εἴτε ξοάνων ἐργασίαις , κατ’ ὀλίγον τῆς τέχνης ἀφαιρούσης τὸ περιττόν , ἕως ἂν καταλίπῃ αὐτὸ τὸ φαινόμενον εἶδος , εἴτε χωνείᾳ χαλκοῦ καὶ τῶν ὁμοίων ὅσα τίμια διὰ πυρὸς ἐλαθέντων ἢ ῥυέντων ἐπί τινας τύπους , εἴτε κηροῦ πλάσει ῥᾷστα ξυνακολουθοῦντος τῇ τέχνῃ καὶ πλεῖστον ἐπιδεχομένου τὸ τῆς μετανοίας · οἷος ἦν Φειδίας τε καὶ Ἀλκαμένης καὶ Πολύκλειτος , ἔτι δὲ Ἀγλαοφῶν καὶ Πολύγνωτος καὶ Ζεῦξις καὶ πρότερος αὐτῶν ὁ Δαίδαλος . 
οὐ γὰρ ἀπέχρη τούτοις περὶ τἄλλα ἐπιδείκνυσθαι τὴν αὑτῶν δεινότητα καὶ σοφίαν , ἀλλὰ καὶ θεῶν εἰκόνας καὶ διαθέσεις παντοδαπὰς ἐπιδεικνύντες , ἰδίᾳ τε καὶ δημοσίᾳ χορηγοὺς τὰς πόλεις λαμβάνοντες , πολλῆς ἐνέπλησαν ὑπονοίας καὶ ποικίλης περὶ τοῦ δαιμονίου , οὐ παντελῶς διαφερόμενοι τοῖς ποιηταῖς καὶ νομοθέταις , τὸ μὲν ὅπως μὴ δοκῶσι παράνομοι καὶ ταῖς ἐπικειμέναις ἐνέχωνται ζημίαις , τὸ δὲ ὁρῶντες προκατειλημμένους αὐτοὺς ὑπὸ τῶν ποιητῶν καὶ πρεσβυτέραν οὖσαν τὴν ἐκείνων εἰδωλοποιίαν . 
οὔκουν ἐβούλοντο φαίνεσθαιτοῖς πολλοῖς ἀπίθανοι καὶ ἀηδεῖς καινοποιοῦντες . 
τὰ μὲν οὖν πολλὰ τοῖς μύθοις ἑπόμενοι καὶ συνηγοροῦντες ἔπλαττον , τὰ δὲ καὶ παρ’ αὑτῶν εἰσέφερον , ἀντίτεχνοι καὶ ὁμότεχνοι τρόπον τινὰ γιγνόμενοι τοῖς ποιηταῖς , ὡς ἐκεῖνοι δῑ ἀκοῆς ἐπιδεικνύντες , ἀτεχνῶς καὶ αὐτοὶ δῑ ὄψεως ἐξηγούμενοι τὰ θεῖα τοῖς πλείοσι καὶ ἀπειροτέροισθεαταῖς . 
πάντα δὲ ταῦτα τὴν ἰσχὺν ἔσχεν ἀπὸ τῆς πρώτης ἀρχῆς ἐκείνης , ὡς ἐπὶ τιμῇ καὶ χάριτι ποιούμενα τοῦ δαιμονίου . 
καὶ μὴν δίχα γε τῆς ἁπλῆς καὶ πρεσβυτάτης ἐννοίας περὶ θεῶν καὶ ξυγγενῶς πᾶσιν ἀνθρώποις ἅμα τῷ λόγῳ φυομένης πρὸς τοῖς τρισὶ τούτοις ἑρμηνεῦσι καὶ διδασκάλοις ποιητικῆς καὶ νομοθετικῆσκαὶ δημιουργικῆς τέταρτον ἀνάγκη παραλαβεῖν , οὐδαμῇ ῥᾴθυμον οὐδὲ ἀπείρως ἡγούμενον ἔχειν ὑπὲρ αὐτῶν , λέγω δὲ τὸν φιλόσοφον ἄνδρα , ἢ λόγῳ ἐξηγητὴν καὶ προφήτην τῆς ἀθανάτου φύσεως ἀληθέστατον ἴσως καὶ τελειότατον . 
τὸν μὲν οὖν νομοθέτην ἐάσωμεν τὰ νῦν εἰς εὐθύνας ἄγειν , ἄνδρα αὐστηρὸν καὶ τοὺς ἄλλους αὐτὸν εὐθύνοντα · δέοι γὰρ ἂν αὐτὸν αὐτοῦ φείδεσθαι καὶ τῆς ὑμετέρας ἀσχολίας . 
ὑπὲρ δὲ τῶν λοιπῶν ἑκάστου γένους προχειρισάμενοι τὸν ἄκρον σκοπῶμεν , εἴ τινα ὠφέλειαν ἢ καὶ βλάβην φανήσονται πεποιηκότες πρὸς εὐσέβειαν τοῖς αὑτῶν ἔργοις ἢ λόγοις , ὅπως τε ἔχουσιν ὁμολογίας ἢτοῦ διαφέρεσθαι ἀλλήλοις , καὶ τίς αὐτῶν ξυνέπεται τῷ ἀληθεῖ μάλιστα , τῇ πρώτῃ καὶ ἀδόλῳ γνώμῃ σύμφωνος ὤν . 
πάντες τοιγαροῦν οὗτοι ξυνᾴδουσιν , ὥσπερ ἑνὸς ἴχνους λαβόμενοι , καὶ τοῦτο σῴζοντες , οἱ μὲν σαφῶς , οἱ δὲ ἀδηλότερον . 
οὐ γὰρ ἂν ἴσως δέοιτο παραμυθίας ὁ τῇ ἀληθείᾳ φιλόσοφος , εἰ μὴ πρὸς σύγκρισιν ἄγοιτο ποιηταῖς ἀγαλμάτων ἢ μέτρων , καὶ ταῦτα ἐν ὄχλῳ πανηγύρεως ἐκείνοις φίλων δικαστῶν . 
εἰ γάρ τις Φειδίαν πρῶτον ἐν τοῖς Ἕλλησιν εὐθύνοι , τὸν σοφὸν τοῦτον καὶ δαιμόνιον ἐργάτην τοῦ σεμνοῦ καὶ παγκάλου δημιουργήματος , καθίσας δικαστὰς τοὺς βραβεύοντας τῷ θεῷ τὸν ἀγῶνα , μᾶλλον δὲ κοινὸν δικαστήριον ξυμπάντων Πελοποννησίων , ἔτι δὲ Βοιωτῶν καὶ Ἰώνων καὶ τῶν ἄλλων Ἑλλήνων τῶν πανταχοῦ κατὰ τὴν Εὐρώπην καὶ τὴν Ἀσίαν , οὐ τῶν χρημάτων λόγον ἀπαιτῶν οὐδὲ τῆς περὶ τὸ ἄγαλμα δαπάνης , ὁπόσων χρυσὸς ὠνήθη ταλάντων καὶ ἐλέφας , ἔτι δὲ κυπάριττος καὶ θύον πρὸς τὴν ἐντὸς ἐργασίαν μόνιμος ὕλη καὶ ἀδιάφθορος , τροφῆς τε καὶ μισθῶν ἀναλώματος τοῖς ἐργασαμένοις οὐκ ὀλίγοις οὐδὲ ὀλίγον χρόνον ἄλλοις τε οὐ φαύλοις δημιουργοῖς καὶ τὸν πλεῖστον καὶ τελεώτατον μισθὸν ὑπὲρ τῆς τέχνης Φειδίᾳ · ταῦτα μὲν γὰρ Ἠλείοις προσήκοντα λογίσασθαι τοῖς ἀναλώσασιν ἀφθόνως καὶ μεγαλοπρεπῶς · ἡμεῖς δὲ ὑπὲρ ἄλλου φήσομεν τῷ Φειδίᾳ προκεῖσθαι τὸν ἀγῶνα · εἰ οὖν δὴ λέγοι τις πρὸς αὐτόν , ὦ βέλτιστε καὶ ἄριστε τῶν δημιουργῶν , ὡς μὲν ἡδὺ καὶ προσφιλὲς ὅραμα καὶ τέρψιν ἀμήχανον θέας εἰργάσω πᾶσιν Ἕλλησι καὶ βαρβάροις , ὅσοι ποτὲ δεῦρο ἀφίκοντο πολλοὶ πολλάκις , οὐδεὶς ἀντερεῖ . 
τῷ γὰρ ὄντι καὶ τὴν ἄλογον ἄν ἐκπλήξειε τοῦτό γε τῶν ζῴων φύσιν , εἰ δύναιντο προσιδεῖν μόνον , ταύρων τε τῶν ἀεὶ πρὸς τόνδε τὸν βωμὸν ἀγομένων , ὡς ἑκόντας ὑπέχειν τοῖς καταρχομένοις , εἴ τινα παρέξουσι τῷ θεῷ χάριν , ἔτι δὲ ἀετῶν τε καὶ ἵππων καὶ λεόντων , ὡς τὸ ἀνήμερον καὶ ἄγριον σβέσαντας τοῦ θυμοῦ πολλὴν ἡσυχίαν ἄγειν , τερφθέντας ὑπὸ τῆς θέας · ἀνθρώπων δέ , ὃς ἂν ᾖ παντελῶς ἐπίπονος τὴν ψυχήν , πολλὰς ἀναντλήσας συμφορὰς καὶ λύπας ἐν τῷ βίῳ μηδὲ ὕπνον ἡδὺν ἐπιβαλλόμενος , καὶ ὅς δοκεῖ μοι κατ’ ἐναντίον στὰς τῆσδε τῆς εἰκόνος ἐκλαθέσθαι ἂν πάντων ὅσα ἐν ἀνθρωπίνῳ βίῳ δεινὰ καὶ χαλεπὰ γίγνεται παθεῖν . 
οὕτως σύγε ἀνεῦρες καὶ ἐμηχανήσω θέαμα , ἀτεχνῶς νηπενθές τ’ ἄχολόν τε , κακῶν ἐπίληθες ἁπάντων . 
τοσοῦτον φῶς καὶ τοσαύτη χάρις ἔπεστιν ἀπὸ τῆς τέχνης . 
οὐδὲγὰρ αὐτὸν τὸν Ἥφαιστον εἰκὸς ἐγκαλέσαι τῷδε τῷ ἔργῳ , κρίνοντα πρὸς ἡδονὴν καὶ τέρψιν ἀνθρωπίνης ὄψεως . 
εἰ δ’ αὖ τὸ πρέπον εἶδος καὶ τὴν ἀξίαν μορφὴν τῆς θεοῦ φύσεως ἐδημιούργησας , ὕλῃ τε ἐπιτερπεῖ χρησάμενος , ἀνδρός τε μορφὴν ὑπερφυᾶ τὸ κάλλος καὶ τὸ μέγεθος δείξας , πλὴν ἀνδρὸς καὶ τἄλλα ποιήσασὡς ἐποίησας , σκοπῶμεν τὰ νῦν · ὑπὲρ ὧν ἀπολογησάμενος ἱκανῶς ἐν τοῖς παροῦσι , καὶ πείσας ὅτι τὸ οἰκεῖον καὶ τὸ πρέπον ἐξεῦρες σχήματός τε καὶ μορφῆς τῷ πρώτῳ καὶ μεγίστῳ θεῷ , μισθὸν ἕτερον τοῦ παρ’ Ἠλείων προσλάβοις ἂν μείζω καὶ τελειότερον . 
ὁρᾷς γὰρ ὅτι οὐ μικρὸς ἁγὼν οὐδ’ ὁ κίνδυνος ἡμῖν . 
πρότερον μὲν γάρ , ἅτε οὐδὲν σαφὲς εἰδότες , ἄλλην ἄλλος ἀνεπλάττομεν ἰδέαν , πᾶν τὸ θνητὸν κατὰ τὴν ἑαυτοῦ δύναμιν καὶ φύσιν ἕκαστος ἰνδαλλόμενοι καὶ ὀνειρώττοντες · εἴ τέ πού τινα μικρὰ καὶ ἄσημα τῶν ἔμπροσθεν εἰκάσματα τεχνιτῶν , οὐ πάνυ τούτοις οὔτε πιστεύοντες οὔτε προσέχοντες τὸν νοῦν . 
σὺ δέ γε ἰσχύϊ τέχνης ἐνίκησασκαὶ ξυνέλεξας τὴν Ἑλλάδα πρῶτον , ἔπειτα τοὺς ἄλλους τῷδε τῷ φάσματι , θεσπέσιον καὶ λαμπρὸν ἀποδείξας , ὡς μηδένα τῶν ἰδόντων δόξαν ἑτέραν ἔτι λαβεῖν ῥᾳδίως . 
ἆρ’ οὖν οἴει τὸν Ἴφιτον καὶ τὸν Λυκοῦργον καὶ τοὺς τότε Ἠλείους διὰ χρημάτων ἀπορίαν τὸν μὲν ἀγῶνα καὶ τὴν θυσίαν ποιῆσαι τῷ Διὶ πρέπουσαν , ἄγαλμαδὲ μηδὲν ἐξευρεῖν ἐπ’ ὀνόματι καὶ σχήματι τοῦ θεοῦ , σχεδόν τι προέχοντας δυνάμει τῶν ὕστερον , ἢ μᾶλλον φοβηθέντας μήποτε οὐ δύναιντο ἱκανῶς ἀπομιμήσασθαι διὰ θνητῆς τέχνης τὴν ἄκραν καὶ τελειοτάτην φύσιν ; 
πρὸς δὴ ταῦτα τυχὸν εἴποι ἂν Φειδίας , ἅτε ἀνὴρ οὐκ ἄγλωττος οὐδὲ ἀγλώττου πόλεως , ἔτι δὲ συνήθης καὶ ἑταῖρος Περικλέους · 
ἄνδρες Ἕλληνες , ὁ μὲν ἀγὼν τῶν πώποτε μέγιστος · οὐ γὰρ περὶ ἀρχῆς οὐδὲ περὶ στρατηγίας μιᾶς πόλεως οὐδὲ περὶ νεῶν πλήθους ἢ πεζοῦ στρατοπέδου , πότερον ὀρθῶς ἢ μὴ διῴκηται , τὰ νῦν ὑπέχω λόγον , ἀλλὰ περὶ τοῦ πάντων κρατοῦντος θεοῦ καὶ τῆς πρὸς ἐκεῖνον ὁμοιότητος , εἴτε εὐσχημόνως καὶ προσεοικότως γέγονεν , οὐδὲν ἐλλείπουσα τῆς δυνατῆς πρὸς τὸ δαιμόνιον ἀνθρώποις ἀπεικασίας , εἴτε ἀναξία καὶ ἀπρεπής . 
ἐνθυμεῖσθε δὲ ὅτι οὐκ ἐγὼ πρῶτος ὑμῖν ἐγενόμην ἐξηγητὴς καὶ διδάσκαλος τῆς ἀληθείας . 
οὐδὲ γὰρ ἔφυν ἔτι κατ’ ἀρχὰς τῆς Ἑλλάδος οὐδέπω σαφῆ καὶ ἀραρότα δόγματα ἐχούσης περὶ τούτων , ἀλλὰ πρεσβυτέρας τρόπον τινὰ καὶ τὰ περὶ τοὺς θεοὺς ἤδη πεπεισμένης καὶ νομιζούσης ἰσχυρῶς . 
καὶ ὅσα μὲν λιθοξόων ἔργα ἢ γραφέων ἀρχαιότερα τῆς ἐμῆς τέχνης σύμφωνα ἦσαν , πλὴν ὅσον κατὰ τὴν ἀκρίβειαν τῆς ποιήσεως , ἐῶ λέγειν . 
δόξας δὲ ὑμετέρας κατέλαβον παλαιὰς ἀκινήτους , αἷς οὐκ ἦν ἐναντιοῦσθαι δυνατόν , καὶ δημιουργοὺς ἄλλους περὶ τὰ θεῖα , πρεσβυτέρους ἡμῶν καὶ πολὺ σοφωτέρους ἀξιοῦντας εἶναι , τοὺς ποιητάς , ἐκείνων μὲν δυναμένων εἰς πᾶσαν ἐπίνοιαν ἄγειν διὰ τῆς ποιήσεως , τῶν δὲ ἡμετέρων αὐτουργημάτων μόνην ταύτην ἱκανὴν ἐχόντων εἰκασίαν . 
τὰ γὰρ θεῖα φάσματα , λέγω δὲ ἡλίου καὶ σελήνης καὶ σύμπαντος οὐρανοῦ καὶ ἄστρων , αὐτὰ μὲν καθ’ αὑτὰ φαινόμενα θαυμαστὰ πάντως , ἡ δὲ μίμησις αὐτῶν ἁπλῆ καὶ ἄτεχνος , εἴ τις ἐθέλοι τὰ σελήνης σχήματα ἀφομοιοῦν ἢ τὸν ἡλίου κύκλον · ἔτι δὲ ἤθους καὶ διανοίας αὐτὰ μὲν ἐκεῖνα μεστὰ πάντως , ἐν δὲ τοῖς εἰκάσμασιν οὐδὲν ἐνδεικνύμενα τοιοῦτον · ὅθεν ἴσως καὶ τὸ ἐξ ἀρχῆς οὕτως ἐνομίσθη τοῖς Ἕλλησι . 
νοῦν γὰρ καὶ φρόνησιν αὐτὴν μὲν καθ’ αὑτὴν οὔτε τις πλάστης οὔτε τις γραφεὺς εἰκάσαι δυνατὸς ἔσται · ἀθέατοι γὰρ τῶν τοιούτων καὶ ἀνιστόρητοι παντελῶς πάντες . 
τὸ δὲ ἐν ᾧ τοῦτο γιγνόμενόν ἐστιν οὐχ ὑπονοοῦντες , ἀλλ’ εἰδότες , ἐπ’ αὐτὸ καταφεύγομεν , ἀνθρώπινον σῶμα ὡς ἀγγεῖον φρονήσεως καὶ λόγου θεῷ προσάπτοντες , ἐνδείᾳ καὶ ἀπορίᾳ παραδείγματος τῷ φανερῷ τε καὶ εἰκαστῷ τὸ ἀνείκαστον καὶ ἀφανὲς ἐνδείκνυσθαι ζητοῦντες , συμβόλου δυνάμει χρώμενοι , κρεῖττονἤ φασι τῶν βαρβάρων τινὰς ζῴοις τὸ θεῖον ἀφομοιοῦν κατὰ σμικρὰς καὶ ἀτόπους ἀφορμάς . 
ὁ δὲ πλεῖστον ὑπερβαλὼν κάλλει καὶ σεμνότητι καὶ μεγαλοπρεπείᾳ , σχεδὸν οὗτος πολὺ κράτιστος δημιουργὸς τῶν περὶ τὰ θεῖα ἀγαλμάτων . 
οὐδὲ γὰρ ὡς βέλτιον ὑπῆρχε μηδὲν ἵδρυμα μηδὲ εἰκόνα θεῶν ἀποδεδεῖχθαιπαρ’ ἀνθρώποις φαίη τις ἄν , ὡς πρὸς μόνα ὁρᾶν δέον τὰ οὐράνια . 
ταῦτα μὲν γὰρ ξύμπαντα ὅ γε νοῦν ἔχων σέβει , θεοὺς ἡγούμενος μακαρίους μακρόθεν ὁρῶν · διὰ δὲ τὴν πρὸς τὸ δαιμόνιον ὁρμὴν ἰσχυρὸς ἔρως πᾶσιν ἀνθρώποις ἐγγύθεν τιμᾶν καὶ θεραπεύειν τὸ θεῖον , προσιόντας καὶ ἁπτομένους μετὰ πειθοῦς , θύοντας καὶ στεφανοῦντας . 
ἀτεχνῶς γὰρ ὥσπερ νήπιοι παῖδες πατρὸς ἢ μητρὸς ἀπεσπασμένοι δεινὸν ἵμερον ἔχοντες καὶ πόθον ὀρέγουσι χεῖρας οὐ παροῦσι πολλάκις ὀνειρώττοντες , οὕτω καὶ θεοῖς ἄνθρωποι ἀγαπῶντες δικαίως διά τε εὐεργεσίαν καὶ συγγένειαν , προθυμούμενοι πάντα τρόπον συνεῖναί τε καὶ ὁμιλεῖν · ὥστε καὶ πολλοὶ τῶνβαρβάρων πενίᾳ τε καὶ ἀπορίᾳ τέχνης ὄρη θεοὺς ἐπονομάζουσι καὶ δένδρα ἀργὰ καὶ ἀσήμους λίθους , οὐδαμῇ οὐδαμῶς οἰκειότερα τῆς μορφῆς . 
εἰ δ’ ὑμῖν ἐπαίτιός εἰμι τοῦ σχήματος , οὐκ ἂν φθάνοιτε 
Ὁμήρῳ πρότερον χαλεπῶς ἔχοντες · ἐκεῖνος γὰρ οὐ μόνον μορφὴνἐγγύτατα τῆς δημιουργίας ἐμιμήσατο , χαίτας τε ὀνομάζων τοῦ θεοῦ , ἔτι δὲ ἀνθερεῶνα εὐθὺς ἐν ἀρχῇ τῆς ποιήσεως , ὅτε φησὶν ἱκετεύειν τὴν Θέτιν ὑπὲρ τιμῆς τοῦ παιδός · πρὸς δὲ τούτοις ὁμιλίας τε καὶ βουλεύσεις καὶ δημηγορίας τοῖς θεοῖς , ἔτι δὲ ἐξ Ἴδης ἀφίξεις πρὸς οὐρανὸν καὶ Ὄλυμπον , ὕπνους τε καὶ συμπόσια καὶ μίξεις , μάλα μὲν ὑψηλῶς σύμπαντα κοσμῶν τοῖς ἔπεσιν , ὅμως δὲ ἐχόμενα θνητῆς ὁμοιότητος . 
καὶ δή γε καὶ ὁπότε ἐτόλμησεν Ἀγαμέμνονα προσεικάσαι τοῦ θεοῦ τοῖς κυριωτάτοις μέρεσιν εἰπών , ὄμματα καὶ κεφαλὴν ἴκελος Διὶ τερπικεραύνῳ . 
τὸ δέ γε τῆς ἐμῆς ἐργασίας οὐκ ἄν τις οὐδὲ μανείς τινι ἀφομοιώσειεν οὐδὲ θνητῷ , πρὸς κάλλος ἢ μέγεθος θεοῦ συνεξεταζόμενον . 
ἀφ’ οὗ γε εἰ μὴ Ὁμήρου πολὺ φανῶ κρείττων καὶ σωφρονέστερος ποιητής , τοῦ δόξαντος ὑμῖν ἰσοθέου τὴν σοφίαν , ἣν βούλεσθε ζημίαν ἕτοιμος ὑπέχειν ἐγώ . 
λέγω δὲ πρὸς τὸ δυνατὸν τῆς ἐμαυτοῦ τέχνης · δαψιλὲς γὰρ χρῆμα ποίησις καὶ πάντα τρόπον εὔπορον καὶ αὐτόνομον , καὶ χορηγίᾳ γλώττης καὶ πλήθει ῥημάτων ἱκανὸν ἐξ αὑτοῦ πάντα δηλῶσαι τὰ τῆς ψυχῆς βουλήματα , κἂν ὁποιονοῦν διανοηθῇ σχῆμα ἢ ἔργον ἢ πάθος ἢ μέγεθος , οὐκ ἂν ἀπορήσειεν ἀγγέλου φωνῆς πάνυ ἐναργῶς σημαινούσης ἕκαστα . 
στρεπτὴ γὰρ γλῶσσ’ ἐστὶ βροτῶν , πολέες δ’ ἔνι μῦθοι , φησὶν Ὅμηρος αὐτός , παντοῖοι , ἐπέων δὲ πολὺς νομὸς ἔνθα καὶ ἔνθα . 
κινδυνεύει γὰρ οὖν τὸ ἀνθρώπινον γένος ἁπάντων ἐνδεὲς γενέσθαι μᾶλλον ἢ φωνῆς καὶ λέξεως · τούτου δὲ μόνου κέκτηται θαυμαστόν τινα πλοῦτον . 
οὐδὲν γοῦν παραλέλοιπεν ἄφθεγκτον οὐδὲ ἄσημον τῶν πρὸς αἴσθησιν ἀφικνουμένων , ἀλλ’ εὐθὺς ἐπιβάλλει τῷ νοηθέντι σαφῆ σφραγῖδα ὀνόματος , πολλάκις δὲ καὶ πλείους φωνὰς ἑνὸς πράγματος , ὧν ὁπόταν φθέγξηταί τινα , παρέσχε δόξαν οὐ πολὺ ἀσθενεστέραν τἀληθοῦς . 
πλείστη μὲν οὖν ἐξουσία καὶ δύναμις ἀνθρώπῳ περὶ λόγον ἐνδείξασθαι τὸ παραστάν . 
ἡ δὲ τῶν ποιητῶν τέχνη μάλα αὐθάδης καὶ ἀνεπίληπτος , ἄλλως τε Ὁμήρου , τοῦ πλείστην ἄγοντος παρρησίαν , ὃς οὐχ ἕνα εἵλετο χαρακτῆρα λέξεως , ἀλλὰ πᾶσαν τὴν Ἑλληνικὴν γλῶτταν διῃρημένην τέως ἀνέμιξε , 
Δωριέων τε καὶ Ἰώνων , ἔτι δὲ τὴν Ἀθηναίων , εἰς ταὐτὸ κεράσας πολλῷ μᾶλλον ἢ τὰ χρώματα οἱ βαφεῖς , οὐ μόνον τῶν καθ’ αὑτόν , ἀλλὰ καὶ τῶν πρότερον , εἴ πού τι ῥῆμα ἐκλελοιπός , καὶ τοῦτο ἀναλαβὼν ὥσπερ νόμισμα ἀρχαῖον ἐκ θησαυροῦ ποθεν ἀδεσπότου διὰ φιλορρηματίαν , πολλὰ δὲ καὶ βαρβάρων ὀνόματα , φειδόμενος οὐδενὸς ὅ , τι μόνον ἡδονὴν ἢ σφοδρότητα ἔδοξεν αὐτῷῥῆμα ἔχειν · πρὸς δὲ τούτοις μεταφέρων οὐ τὰ γειτνιῶντα μόνον οὐδὲ ἀπὸ τῶν ἐγγύθεν , ἀλλὰ τὰ πλεῖστον ἀπέχοντα , ὅπως κηλήσῃ τὸν ἀκροατὴν μετ’ ἐκπλήξεως καταγοητεύσας , καὶ οὐδὲ ταῦτα κατὰ χώραν ἐῶν , ἀλλὰ τὰ μὲν μηκύνων , τὰ δὲ συναιρῶν , τὰ δὲ ἄλλως παρατρέπων · τελευτῶν δὲ αὑτὸν ἀπέφαινεν οὐ μόνον μέτρων ποιητήν , ἀλλὰ καὶ ῥημάτων , παρ’ αὑτοῦ φθεγγόμενος , τὰ μὲν ἁπλῶς τιθέμενος ὀνόματα τοῖς πράγμασι , τὰ δ’ ἐπὶ τοῖς κυρίοις ἐπονομάζων , οἷον σφραγῖδα σφραγῖδι ἐπιβάλλων ἐναργῆ μᾶλλον καὶ εὔδηλον , οὐδενὸς φθόγγου ἀπεχόμενος , ἀλλὰ ἔμβραχυ ποταμῶν τε μιμούμενος φωνὰς καὶ ὕλης καὶ ἀνέμων καὶ πυρὸς καὶ θαλάττης , ἔτι δὲ χαλκοῦ καὶ λίθου καὶ ξυμπάντων ἁπλῶς ζῴων καὶ ὀργάνων , τοῦτο μὲν θηρίων , τοῦτο δὲ ὀρνίθων , τοῦτο δὲ αὐλῶν τε καὶ συρίγγων · καναχάς τε καὶ βόμβους καὶ κτύπον καὶ δοῦπον καὶ ἄραβον πρῶτος ἐξευρὼν καὶ ὀνομάσας ποταμούς τε μορμύροντας καὶ βέλη κλάζοντα καὶ βοῶντα κύματα καὶ χαλεπαίνοντας ἀνέμουσκαὶ ἄλλα τοιαῦτα δεινὰ καὶ ἄτοπα τῷ ὄντι θαύματα , πολλὴν ἐμβάλλοντα τῇ γνώμῃ ταραχήν καὶ θόρυβον · ὥστε οὐκ ἦν αὐτῷ ἀπορία φοβερῶν ὀνομάτων καὶ ἡδέων , ἔτι δὲ λείων καὶ τραχέων καὶ μυρίας ἄλλας ἐχόντων διαφορὰς ἔν τε τοῖς ἤχοις καὶ τοῖς διανοήμασιν . 
ὑφ’ ἧς ἐποποιίας δυνατὸς ἦν ὁποῖον ἐβούλετο ἐμποιῆσαιτῇ ψυχῇ πάθος . 
τὸ δὲ ἡμέτερον αὖ γένος , τὸ χειρωνακτικὸν καὶ δημιουργικόν , οὐδαμῇ ἐφικνεῖται τῆς τοιαύτης ἐλευθερίας , ἀλλὰ πρῶτον μὲν ὕλης προσδεόμεθα , ἀσφαλοῦς μὲν ὥστε διαμεῖναι , πολὺν δὲ ἐχούσης κάματον πορισθῆναί τε οὐ ῥᾳδίας , ἔτι δὲ οὐκ ὀλίγων συνεργῶν . 
πρὸς δὲ αὖ τούτοις ἓν σχῆμα ἑκάστης εἰκόνος ἀνάγκη ἐργάσασθαι , καὶ τοῦτο ἀκίνητον καὶ μένον , ὥστε τὴν πᾶσαν ἐν αὑτῷ τοῦ θεοῦ ξυλλαβεῖν φύσιν καὶ δύναμιν . 
τοῖς δὲ ποιηταῖς πολλάς τινας μορφὰς καὶ παντοδαπὰ εἴδη περιλαβεῖν τῇ ποιήσει ῥᾴδιον , κινήσεις τε καὶ ἡσυχίας προστιθέντας αὐτοῖς , ὅπως ἂν ἑκάστοτε πρέπειν ἡγῶνται , καὶ ἔργα καὶ λόγους , καὶ προσέτι οἶμαι τὸ τῆς ἀπάτης καὶ τὸ τοῦ χρόνου . 
μιᾷ γὰρ ἐπινοίᾳ καὶ ὁρμῇ τῆς ψυχῆς ἐνεχθεὶς ὁ ποιητὴς πολύ τι πλῆθος ἐπῶν ἤρυσεν , ὥσπερ ἐκ πηγῆς ὕδατος ὑπερβλύσαντος , πρὶν ἐπιλιπεῖν αὐτὸν καὶ διαρρυῆναι τὸ φάντασμα καὶ τὴν ἐπίνοιαν ἣν ἔλαβε . 
τὸ δέ γε ἡμέτερον τῆς τέχνης ἐπίπονον καὶ βραδύ , μόλις καὶ κατ’ ὀλίγον προβαῖνον , ἅτε οἶμαι πετρώδει καὶ στερεᾷ κάμνον ὕλῃ . 
τὸ δὲ πάντων χαλεπώτατον , ἀνάγκη παραμένειν τῷ δημιουργῷ τὴν εἰκόνα ἐν τῇ ψυχῇ τὴν αὐτὴν ἀεί , μέχρις ἂν ἐκτελέσῃ τὸ ἔργον , πολλάκις καὶ πολλοῖς ἔτεσι . 
καὶ δὴ τὸ λεγόμενον , ὡς ἔστιν ἀκοῆς πιστότερα ὄμματα , ἀληθὲς ἴσως · πολύ γε μὴν δυσπειστότερα καὶ πλείονος δεόμενα ἐναργείας . 
ἡ μὲν γὰρ ὄψις αὐτοῖς τοῖς ὁρωμένοις συμβάλλει , τὴν δὲ ἀκοὴν οὐκ ἀδύνατον ἀναπτερῶσαι καὶ παραλογίσασθαι , μιμήματα εἰσπέμποντα γεγοητευμένα μέτροις καὶ ἤχοις . 
καὶ μὴν τά γε ἡμέτερα τῆς τέχνης ἀναγκαῖα μέτρα πλήθους τε πέρι καὶ μεγέθους · τοῖς δὲ ποιηταῖς ἔξεστι καὶ ταῦτα ἐφ’ ὁποσονοῦν αὐξῆσαι . 
τοιγαροῦν Ὁμήρῳ μὲν ῥᾴδιον ἐγένετο εἰπεῖν τὸ μέγεθος τῆς Ἔριδος , ὅτι οὐρανῷ ἐστήριξε κάρη καὶ ἐπὶ χθονὶ βαίνει · 
ἐμοὶ δὲ ἀγαπητὸν δήπουθεν πληρῶσαι τὸν ὑπὸ Ἠλείων ἢ Ἀθηναίων ἀποδειχθέντα τόπον . 
σὺ μὲν οὖν φήσεις , ὦ σοφώτατε τῶν ποιητῶν Ὅμηρε , πολὺ τῇ τε δυνάμει τῆς ποιήσεως καὶ τῷ χρόνῳ προέχων , σχεδὸν πρῶτος ἐπιδεῖξαι τοῖς Ἕλλησι τῶν τε ἄλλων ἁπάντων θεῶν καὶ δὴ τοῦ μεγίστου θεῶν πολλὰς καὶ καλὰς εἰκόνας , τὰς μέν τινας ἡμέρους , τὰς δὲ φοβερὰς καὶ δεινάς . 
ὁ δὲ ἡμέτερος εἰρηνικὸς καὶ πανταχοῦ πρᾷος , οἷος ἀστασιάστου καὶ ὁμονοούσης τῆς Ἑλλάδος ἐπίσκοπος · ὃν ἐγὼ μετὰ τῆς ἐμαυτοῦ τέχνης καὶ τῆς Ἠλείων πόλεως σοφῆς καὶ ἀγαθῆς βουλευσάμενος ἱδρυσάμην , ἥμερον καὶ σεμνὸνἐν ἀλύπῳ σχήματι , τὸν βίου καὶ ζωῆς καὶ ξυμπάντων δοτῆρα τῶν ἀγαθῶν , κοινὸν ἀνθρώπων καὶ πατέρα καὶ σωτῆρα καὶ φύλακα , ὡς δυνατὸν ἦν θνητῷ διανοηθέντι μιμήσασθαι τὴν θείαν καὶ ἀμήχανον φύσιν . 
σκόπει δέ , εἰ μὴ πάσαις ταῖς ἐπωνυμίαις ταῖς τοῦ θεοῦ πρέπουσαν εὑρήσεις τὴν εἰκόνα · Ζεὺς γὰρ μόνος θεῶν πατὴρ καὶ βασιλεὺς ἐπονομάζεται , Πολιεύς τε καὶ Ὁμόγνιος καὶ Φίλιος καὶ Ἑταιρεῖος , πρὸς δὲ τούτοις Ἱκέσιός τε καὶ Φύξιος καὶ Ξένιος καὶ Κτήσιος καὶ Ἐπικάρπιος καὶ μυρίας ἄλλας ἐπικλήσεις ἔχων πάσας ἀγαθάς , βασιλεὺς μὲν κατὰ τὴν ἀρχὴν καὶ δύναμιν ὠνομασμένος , πατὴρ δὲ οἶμαι διά τε τὴν κηδεμονίαν καὶτὸ πρᾷον , Πολιεὺς δὲ κατὰ τὸν νόμον καὶ τὸ κοινὸν ὄφελος , Ὁμόγνιος δὲ διὰ τὴν τοῦ γένους κοινωνίαν θεοῖς καὶ ἀνθρώποις , φίλιος δὲ καὶ Ἑταιρεῖος , ὅτι πάντας ἀνθρώπους ξυνάγει καὶ βούλεται φίλους εἶναι ἀλλήλοις , ἐχθρὸν δὲ ἢ πολέμιον οὐδένα οὐδενός , Ἱκέσιος δέ , ὡς ἂν ἐπήκοός τε καὶ ἵλεως τοῖς δεομένοις , Φύξιος δὲ διὰ τὴντῶν κακῶν ἀπόφυξιν , Ξένιος δέ , ὅτι δεῖ μηδὲ τῶν ξένων ἀμελεῖν μηδὲ ἀλλότριον ἡγεῖσθαι ἀνθρώπων μηδένα , Κτήσιος δὲ καὶ Ἐπικάρπιος , ἅτε τῶν καρπῶν αἴτιος καὶ δοτὴρ πλούτου καὶ δυνάμεως . 
ὅτου δὲ ἦν ἐπιδεῖξαι ταῦτα μὴ φθεγγόμενον , ἆρα οὐχ ἱκανῶς ἔχει κατὰ τὴν τέχνην ; 
τὴν μὲν γὰρ ἀρχὴν καὶ τὸν βασιλέα βούλεται δηλοῦντὸ ἰσχυρὸν τοῦ εἴδους καὶ τὸ μεγαλοπρεπές · τὸν δὲ πατέρα καὶ τὴν κηδεμονίαν τὸ πρᾷον καὶ προσφιλές · τὸν δὲ Πολιέα καὶ νόμιμον ἥ τε σεμνότης καὶ τὸ αὐστηρόν · τὴν δὲ ἀνθρώπων καὶ θεῶν ξυγγένειαν αὐτό που τὸ τῆς μορφῆς ὅμοιον ἐν εἴδει συμβόλου · 
τὸν δὲ Φίλιον καὶ Ἱκέσιον καὶ Ξένιον καὶ Φύξιον καὶ πάντα τὰτοιαῦτα ἁπλῶς ἡ φιλανθρωπία καὶ τὸ πρᾷον καὶ τὸ χρηστὸν ἐμφαινόμενα προσομοιοῖ · τὸν δὲ Κτήσιον καὶ τὸν Ἐπικάρπιον ἥ τε ἁπλότης καὶ ἡ μεγαλοφροσύνη , δηλουμένη διὰ τῆς μορφῆς · ἀτεχνῶς γὰρ διδόντι καὶ χαριζομένῳ μάλιστα προσέοικε τἀγαθά . 
ταῦτα μὲν οὖν ὡς οἷόν τε ἦν ἐμιμησάμην , ἅτε οὐκ ἔχων ὀνομάσαι . 
συνεχῶς δὲ ἀστράπτοντα ἐπὶ πολέμῳ καὶ φθορᾷ πλήθους ἢ ὄμβρων ὑπερβολὴν ἢ χαλάζης ἢ χιόνος , ἢ τανύοντα κυανῆν ἶριν , τοῦ πολέμου ξύμβολον , ἢ ἀστέρα πέμποντα ξυνεχεῖς σπινθῆρας ἀποβάλλοντα , δεινὸν τέρας ναύταις ἢ στρατιώτῃ , ἢ ἐπιπέμποντα ἔριν ἀργαλέαν 
Ἕλλησι καὶ βαρβάροις , ὥστε ἔρωτα ἐμβάλλειν πολέμου καὶ μάχης ἄπαυστον κάμνουσιν ἀνθρώποις καὶ ἀπειρηκόσιν · οὐδέ γε ἱστάντα ἐπὶπλάστιγγος ἀνθρώπων ἡμιθέων κῆρας ἢ στρατοπέδων ὅλων , αὐτομάτῳ ῥοπῇ κρινομένας · οὐκ ἦν διὰ τῆς τέχνης μιμεῖσθαι · οὐ μὴν οὐδὲ παρὸν ἠθέλησά γ’ ἄν ποτε . 
βροντῆς γὰρ εἴδωλον ἄφθογγον ἢ ἀστραπῆς ἢ κεραυνοῦ εἴκασμα ἀλαμπὲς ἐκ τῶν τῇδε ἐπιγείων μεταλλευμάτων ποῖον ἄν τι καὶ γένοιτο ; 
ἔτι δὲ γῆν σειομένην καὶ κινούμενον Ὄλυμπον ὑπὸ νεύματι βραχεῖ τῶν ὀφρύων ἤ τινα νέφους περὶ τῇ κεφαλῇ στέφανον Ὁμήρῳ μὲν εἰπεῖν εὐμαρὲς καὶ πολλὴ πρὸς τὰ τοιαῦτα ἅπαντα ἐλευθερία , τῇ δέ γε ἡμετέρᾳ τέχνῃ παντελῶς ἄπορον , ἐγγύθεν ἐχούσῃ καὶ σαφῆ τὸν ἔλεγχον τῆς ὄψεως . 
εἰ δ’ αὖ τὸ τῆς ὕλης ἀσημότερον ἡγεῖταί τις ἢ κατὰ τὴν ἀξίαν τοῦ θεοῦ , τοῦτο μὲν ἀληθές τε καὶ ὀρθόν · ἀλλ’ οὔτε τοὺς δόντας οὔτε τὸν ἑλόμενον καὶ δοκιμάσαντα ἐν δίκῃ μέμφοιτ’ ἄν . 
οὐ γὰρ ἦν ἑτέρα φύσις ἀμείνων οὐδὲ λαμπροτέρα πρὸς ὄψιν , ἣν δυνατὸν εἰς χεῖρας ἀνθρώπων ἀφικέσθαι καὶ μεταλαβεῖν δημιουργίας . 
ἀέρα γὰρ ἢ πῦρ ἐργάσασθαι καὶ τὴν ἄφθονον πηγὴν ὕδατος ἔν τισι θνητοῖς ὀργάνοις ὅσον τε ἐν ἅπασι τούτοις στερεὸν ἕρμα · λέγω δὲ οὐ χρυσοῦ καὶ λίθου , ταῦτα μὲν γὰρ σμικρὰ καὶ φαῦλα , ἀλλὰ τὴν πᾶσαν ἰσχυρὰν καὶ βαρεῖαν οὐσίαν · ἰδίᾳ τε ἕκαστον διακρίνοντα καὶ συμπλέκοντα εἰς ταὐτὸ γένεσιν ζῴων καὶ φυτῶν , οὐδὲ θεοῖς πᾶσι δυνατὸν ἢ μόνῳ τούτῳ σχεδὸν ὃν πάνυ καλῶς ποιητὴς προσεῖπεν ἕτερος , 
Δωδωναῖε μεγασθενὲς ἀριστοτέχνα πάτερ . 
οὗτος γὰρ δὴ πρῶτος καὶ τελειότατος δημιουργός , χορηγὸν λαβὼν τῆς αὑτοῦ τέχνης οὐ τὴν Ἠλείων πόλιν , ἀλλὰ τὴν πᾶσαν τοῦ παντὸς ὕλην . 
Φειδίαν δὲ ἢ Πολύκλειτον οὐκ ἂν εἰκότως ἀπαιτοῖτε πλέον οὐδέν , ἀλλὰ καὶ ταῦτα μείζω καὶ σεμνότερα τῆς ἡμετέρας χειρωναξίας . 
οὐδὲ γὰρ τὸν Ἥφαιστον Ὅμηρος ἐν ἄλλοις πεποίηκενἐπιδεικνύμενον τὴν ἐμπειρίαν , ἀλλὰ τεχνίτην μὲν θεὸν εὐπόρησεν ἐπὶ τὸ τῆς ἀσπίδος ἔργον , ὕλην δὲ ἑτέραν οὐκ ἐφίκετο εὑρεῖν . 
φησὶ γὰρ οὕτω · 
χαλκὸν δ’ ἐν πυρὶ βάλλεν ἀτειρέα κασσίτερόν τε καὶ χρυσὸν τιμῆντα καὶ ἄργυρον . 
ἀνθρώπων μὲν οὖν ἔγωγε οὐδενὶ παραχωρήσαιμ’ ἂν κρείττονα ἐμοῦ ποτε γενέσθαι περὶ τὴν τέχνην , αὐτῷ δὲ τῷ Διί , δημιουργοῦντι τὸν ἅπαντα κόσμον οὐ χρὴ ξυμβάλλειν οὐδένα θνητόν . 
ταῦτ’ οὖν εἰπόντα καὶ ἀπολογησάμενον τὸν Φειδίαν εἰκότως ἐμοὶ δοκοῦσιν οἱ Έλληνες στεφανῶσαι ἄν . 
ἴσως δὲ τοὺς πολλοὺσλέληθεν ὁ λόγος ὑπὲρ ὧν γέγονε , καὶ μάλα , ἐμοὶ δοκεῖν , φιλοσόφοις τε ἁρμόττων καὶ πλήθει ἀκοῦσαι , περί τε ἀγαλμάτων ἱδρύσεως , ὅπως δεῖ ἱδρῦσθαι , καὶ περὶ ποιητῶν ὅπως , ἄμεινον ἢ χεῖρον διανοοῦνται περὶ τῶν θείων , ἔτι δὲ περὶ τῆς πρώτης ἐπινοίας θεοῦ , ποία τις καὶ τίνα τρόπον ἐν τοῖς ἀνθρώποις ἐγένετο . 
πολλὰδὲ οἶμαι καὶ περὶ δυνάμεως ἐρρήθη τοῦ Διὸς κατὰ τὰς ἐπωνυμίας . 
εἰ δὲ μετ’ εὐφημίας τοῦ τε ἀγάλματος καὶ τῶν ἱδρυσαμένων , πολὺ ἄμεινον. τῷ γὰρ ὄντι τοιοῦτος ἡμῖν προσορᾶν ἔοικε , πάνυ εὔνους καὶ κηδόμενος , ὥστ’ ἔμοιγε μικροῦ φθέγγεσθαι δοκεῖ (τάδε μὲν οὕτως , ὦ σύμπασα Ἑλλάς , καλῶς καὶ προσηκόντως ἐπιτελεῖς , θυσίας τε θύουσα ἐκ τῶν παρόντων μεγαλοπρεπεῖς καὶ δὴ καὶ τὸν εὐκλεέστατον ἀγῶνα τιθεῖσα ὡς ἀπ’ ἀρχῆς εὐεξίας καὶ ῥώμης καὶ τάχους , ὅσα τε ἑορτῶν καὶ μυστηρίων ἔθη λαβοῦσα διαφυλάττεις . 
ἀλλὰ ἐκεῖνο φροντίζων σκοπῶ , ὅτι αὐτήν σ’ οὐκ ἀγαθὴ κομιδὴ ἔχει , ἀλλ’ ἅμα γῆρας λυγρὸν ἔχεις αὐχμεῖς τε κακῶς καὶ ἀεικέα ἕσσαι.) ἐν ΑΘΗΝΑΙΣ περὶ ΦΥΓΗΣ . 
ὅτε φεύγειν συνέβη με φιλίας ἕνεκεν λεγομένης ἀνδρὸς οὐ πονηροῦ , τῶν δὲ τότε εὐδαιμόνων τε καὶ ἀρχόντων ἐγγύτατα ὄντος , διὰ ταῦτα δὲ καὶ ἀποθανόντος , δί’ ἃ πολλοῖς καὶ σχεδὸν πᾶσιν ἐδόκει μακάριος , διὰ τὴν ἐκείνων οἰκειότητα καὶ ξυγγένειαν , ταύτης ἐνεχθείσης ἐπ’ ἐμὲ τῆς αἰτίας , ὡς δὴ τἀνδρὶ φίλον ὄντα καὶ σύμβουλον · 
ἔθος γάρ τι τοῦτό ἐστι τῶν τυράννων , ὥσπερ ἐν Σκύθαις τοῖς βασιλεῦσι συνθάπτειν οἰνοχόους καὶ μαγείρους καὶ παλλακάς , οὕτως τοῖς ὑπ’ αὐτῶν ἀποθνήσκουσιν ἑτέρους προστιθέναι πλείους ἀπ’ οὐδεμιᾶς αἰτίας · τότε δ’ οὖν , ἐπεί με φεύγειν ἔδοξεν , ἐσκόπουν πότερον ὄντως χαλεπόν τι καὶ δυστυχὲς εἴη τὸ τῆς φυγῆς κατὰ τὴν τῶν πολλῶν δόξαν , ἢ πάντα τὰ τοιαῦτα ἕτερον πέπονθεν , ὁποῖον λεγόμενόν ἐστι περὶ τὴν μαντείαν τὴν τῶν γυναικῶν ἐν τοῖς ἱεροῖς . 
ἐκεῖναι γὰρ βῶλόν τινα ἢ λίθον αἴρουσαι σκοποῦσιν ἐν τούτῳ περὶ τοῦ πράγματος οὗ πυνθάνονται . 
καὶ δὴ ταῖς μὲν αὐτῶν φασι γίγνεσθαι κοῦφον , ταῖς δὲ βαρύν , ὡς μηδὲ κινῆσαι δύνασθαι ῥᾳδίως . 
μὴ ἄρα καὶ τὸ φεύγειν καὶ τὸ πένεσθαι καὶ γῆρας δὴ καὶ νόσος καὶ πάντα τὰ τοιαῦτα τοῖς μὲν βαρέα φαίνεται καὶ χαλεπά , τοῖς δ’ ἐλαφρά τε καὶ εὔκολα · ἐκεῖ μὲν ἴσως κατὰ τὴν τοῦ πράγματος διαφορὰν ἐλαφρύνοντος τοῦ δαιμονίου τὸ βάρος , ἐνταῦθα δὲ οἶμαι πρὸς τὴν τοῦ χρωμένου δύναμιν καὶ γνώμην.καὶ δὴ ἀνεμιμνησκόμην Ὀδυσσέως τε παρ’ Ὁμήρῳ κατοδυρομένου πολλάκις αὑτόν , ἀνδρὸς ἥρωος οὐδαμῶς τε ἀδυνάτου καρτερεῖν , πολλὰ ὅμως ἀνάξια λέγοντος καὶ θρηνοῦντος ἑκάστοτε παρὰ τῇ θαλάττῃ διὰ πόθον τῆς πατρίδος · τέλος δέ , ὥς φησιν ὁ ποιητής , ἐπεθύμει καπνὸν ἰδεῖν ἀπὸ τῆς αὑτοῦ γῆς ἀνιόντα , εἰ καὶ δέοιπαραχρῆμα ἀποθνῄσκειν , καὶ οὔτε τὰ πρότερον ἔργα παρεμυθεῖτο αὐτὸν οὔτε θεὸς μάλα καλὴ καὶ ἀγαθὴ περὶ πολλοῦ ποιουμένη , ὥστε ὑποσχέσθαι ποιήσειν αὐτὸν ἀθάνατον , ἀλλὰ πάντων τούτων κατίσχυεν ὁ τῆς πατρίδος πόθος τε καὶ ἔρως · πάλιν δ’ αὖ παρ’ ἑτέρῳ ποιητῇ τῶν ὕστερον τὴν Ἠλέκτραν πυνθανομένην ὑπὲρ τοῦἀδελφοῦ λυπηρῶς καὶ ἐλεοῦσαν αὐτὸν τῆς φυγῆς , οὕτω πως ἐρωτῶσαν · 
ποῦ γῆς ὁ τλήμων τλήμονας φυγὰς ἔχει ; 
καὶ τὸν οὐχ ἧττον ἐλεεινῶς ἀποκρινόμενον , οὐχ ἕνα νομίζων φθείρεται πόλεως τόπον · τὴν δὲ αὖθις ἐρωτῶσαν , ἦπου σπανίζει τοῦ καθ’ ἡμέραν βίου ; 
κἀκεῖνον οὕτως λέγοντα · 
ἔχει μέν , ἀσθενῆ δέ , ἅτε φεύγων ἀνήρ , πρὸς δὲ τούτοις μυρία δὴ τολμηθέντα τολμήματα καὶ πολέμουσπολεμηθέντας ὑπὸ φυγάδων , ὅπως οἴκαδε κατέλθοιεν , πρός τε τοὺς δήμους καὶ τοὺς τυράννους τοὺς ἐξελάσαντας παρὰ δύναμιν , μέγα νομιζόντων , εἰ καὶ δέοι τελευτᾶν μαχομένους ἐν τῇ αὑτῶν γῇ · σύμπαντα ταῦτά με ἐξέπληττε καὶ ἠνάγκαζε δεινὸν ἡγεῖσθαι καὶ βαρὺ τὸ συμβεβηκός . 
ἐπεὶ δὲ ἐνεθυμήθην ὅτι Κροίσῳ τῷ Λυδῶν βασιλεῖ συνεβούλευσεν ὁ Ἀπόλλων συμβάντος τινὸς φεύγειν ἑκόντα καταλιπόντα τὴν ἀρχήν , καὶ μηδὲν αἰσχύνεσθαι τούτου ἕνεκεν , εἰ δόξει κακὸς εἶναι τοῖς ἀνθρώποις , οὕτω πως θεσπίσας · 
ἀλλ’ ὅταν ἡμίονος βασιλεὺς Μήδοισι γένηται , καὶ τότε , Λυδὲ ποδαβρέ , πολυψήφιδα παρ’ Ἕρμον φεύγειν μηδὲ μένειν μηδ’ αἰδεῖσθαι κακὸς εἶναι , δῆλον ὅτι τὴν αἰδῶ νῦν ἀντὶ τῆς αἰσχύνης ὀνομάζων , ὥσπερ ἔθος ἐστὶ τοῖς ποιηταῖς , καὶ τὸ κακὸν εἶναι ἀντὶ τῆς δόξης τῆς παρὰ τοῖς πολλοῖς · ἐκ δὲ τούτου ἐνεθυμούμην ὅτι οὐ πάντως ἡ φυγὴ βλαβερὸν οὐδὲ ἀσύμφορον οὐδὲ τὸ μένειν ἀγαθὸν καὶ πολλοῦ ἄξιον (οὐ γὰρ ἂν τὸ μὲν αὐτῶν παρῄνει καὶ συνεβούλευεν ὁ Ἀπόλλων , τὸ φεύγειν , τὸ δὲ μένειν ἄντικρυς ἀπηγόρευε , καὶ ταῦτα ἀνδρὶ θεσπίζων , ὅς ἦν ἐπιμελέστατος περὶ τὸ θεῖον καὶ θυσίας τε πλείστας ἔθυε καὶ μέγιστα ἀναθήματα πεπόμφει τῶν πώποτε ἀναθέντων εἰς Δελφοὺσ’ ταῦτα ἐνθυμουμένῳ μοι ἔδοξε καὶ αὐτὸν εἰς θεοῦ βαδίσαντα χρήσασθαι συμβούλῳ ἱκανῶς κατὰ τὸ παλαιὸν ἔθος τῶν Ἑλλήνων . 
οὐ γὰρ περὶ νόσου μὲν καὶ ἀπαιδίας , εἴ τῳ μὴ γίγνοιντο παῖδες , καὶ περὶ καρπῶν ἱκανῶς συμβουλεύειν αὐτόν , περὶ δὲ τοιούτου πράγματος ἧττον δυνήσεσθαι . 
καὶ δὴ χρωμένῳ μοι ἀνεῖλεν ἄτοπόν τινα χρησμὸν καὶ οὐ ῥᾴδιον συμβαλεῖν . 
ἐκέλευε γάρ με αὐτὸ τοῦτο πράττειν ἐν ᾧ εἰμι πάσῃ προθυμίᾳ , ὡς καλήν τινα καὶ συμφέρουσαν πρᾶξιν , ἕως ἄν , ἔφη , ἐπὶ τὸ ἔσχατον ἀπέλθῃς τῆς γῆς . 
καίτοι χαλεπὸν καὶ κατ’ ἄνθρωπον ψεύδεσθαι , μὴ ὅτι κατὰ θεόν . 
ἐλογισάμην οὖν ὅτι ὁ μὲν Ὀδυσσεὺς μετὰ τοσούτους πλάνους οὐκ ὤκνησεν ἀλᾶσθαι πάλιν κώπην φέρων , Τειρεσίου συμβουλεύσαντος , ἀνδρὸς τεθνηκότος , μέχρι ἂν ἀνθρώποις συμβάλῃ μηδὲ ἀκοῇ γιγνώσκουσι θάλατταν · ἐμοὶ δὲ οὐ ποιητέον τοῦτο τοῦ θεοῦ κελεύοντος ; 
οὕτω δὴ παρακελευσάμενος ἐμαυτῷ μήτε δεδιέναι μήτε αἰσχύνεσθαι τὸ πρᾶγμα , στολήν τε ταπεινὴν ἀναλαβὼν καὶ τἄλλα κολάσας ἐμαυτὸν ἠλώμην πανταχοῦ . 
οἱ δὲ ἐντυγχάνοντες ἄνθρωποι ὁρῶντες οἱ μὲν ἀλήτην , οἱ δὲ πτωχὸν ἐκάλουν , οἱ δέ τινες καὶ φιλόσοφον . 
ἐντεῦθεν ἐμοὶ συνέβη κατ’ ὀλίγον τε καὶ οὐ βουλευσάμενον αὐτὸν οὐδὲ ἐφ’ ἑαυτῷ μέγα φρονήσαντα τούτου τοῦ ὀνόματος τυχεῖν . 
οἱ μὲν γὰρ πολλοὶ τῶν καλουμένων φιλοσόφων αὑτοὺς ἀνακηρύττουσιν , ὥσπερ οἱ Ὀλυμπίασι κήρυκες · ἐγὼ δὲ τῶνἄλλων λεγόντων οὐκ ἐδυνάμην ἀεὶ καὶ πᾶσι διαμάχεσθαι . 
τυχὸν δέ τι καὶ ἀπολαῦσαι τῆς φήμης συνέβη μοι . 
πολλοὶ γὰρ ἠρώτων προσιόντες ὅ , τι μοι φαίνοιτο ἀγαθὸν ἢ κακόν · ὥστε ἠναγκαζόμην φροντίζειν ὑπὲρ τούτων , ἵνα ἔχοιμι ἀποκρίνεσθαι τοῖς ἐρωτῶσιν . 
πάλιν δὲ ἐκέλευον λέγειν καταστάντα εἰς τὸ κοινόν . 
οὐκοῦν καὶτοῦτο ἀναγκαῖον ἐγίγνετο λέγειν περὶ τῶν προσηκόντων τοῖς ἀνθρώποις καὶ ἀφ’ ὧν ἔμελλον ὀνίνασθαι τὰ ἐμοὶ φαινόμενα . 
ἐδόκουν δέ μοι πάντες ἄφρονες , ὡς ἔπος εἰπεῖν , καὶ οὐδεὶς οὐδὲν ὧν ἔδει πράττειν οὐδὲ σκοπεῖν ὅπως ἀπαλλαγεὶς τῶν παρόντων κακῶν καὶ τῆς πολλῆς ἀμαθίας καὶ ταραχῆς ἐπιεικέστερον καὶ ἄμεινονβιώσεται , κυκώμενοι δὲ καὶ φερόμενοι πάντες ἐν ταὐτῷ καὶ περὶ τὰ αὐτὰ σχεδόν , περί τε χρήματα καὶ δόξας καὶ σωμάτων τινὰς ἡδονάς , οὐδεὶς ἀπαλλαγῆναι τούτων δυνάμενος οὐδὲ ἐλευθερῶσαι τὴν αὑτοῦ ψυχήν · καθάπερ οἶμαι τὰ ἐμπεσόντα εἰς τὰς δίνας εἱλούμενα καὶ περιστρεφόμενα καὶ οὐχ οἷά τε ἀπαλλαγῆναι τῆς δινήσεως . 
ταῦτακαὶ τὰ τοιαῦτα τούς τε ἄλλους ἅπαντας καὶ μάλιστα καὶ πρῶτον ἐμαυτὸν καταμεμφόμενος ἐνίοτε ὑπὸ ἀπορίας ἀνῆγον ἐπί τινα λόγον ἀρχαῖον , λεγόμενον ὑπό τινος Σωκράτους , ὃν οὐδέποτε ἐκεῖνος ἐπαύσατο λέγων , πανταχοῦ τε καὶ πρὸς ἅπαντας βοῶν καὶ διατεινόμενος ἐν ταῖς παλαίστραις καὶ ἐν τῷ Λυκείῳ καὶ ἐπὶτῶν ἐργαστηρίων καὶ κατ’ ἀγοράν , ὥσπερ ἀπὸ μηχανῆς θεός , ὡς ἔφη τις . 
οὐ μέντοι προσεποιούμην ἐμὸν εἶναι τὸν λόγον , ἀλλ’ οὗπερ ἦν , καὶ ἠξίουν , ἂν ἄρα μὴ δύνωμαι ἀπομνημονεῦσαι ἀκριβῶς ἁπάντων τῶν ῥημάτων μηδὲ ὅλης τῆς διανοίας , ἀλλὰ πλέον ἢ ἔλαττον εἴπω τι , συγγνώμην ἔχειν , μηδὲ ὅτι ταῦτα λέγω ἃ τυγχάνει πολλοῖς ἔτεσι πρότερον εἰρημένα , διὰ τοῦτο ἧττον προσέχειν τὸν νοῦν . 
ἴσως γὰρ ἄν , ἔφην , οὕτως μάλιστα ὠφεληθείητε . 
οὐ γὰρ δή γε εἰκός ἐστι τοὺς παλαιοὺς λόγους ὥσπερ φάρμακα διαπνεύσαντας ἀπολωλεκέναι τὴν δύναμιν . 
ἐκεῖνος γὰρ ὁπότ’ ἴδοι πλείονας ἀνθρώπους ἐν τῷ αὐτῷ , σχετλιάζων καὶ ἐπιτιμῶν ἐβόα πάνυ ἀνδρείως τε καὶ ἀνυποστόλως , 
Ποῖ φέρεσθε , ὤνθρωποι , καὶ ἀγνοεῖτε μηδὲν τῶν δεόντων πράττοντες , χρημάτων μὲν ἐπιμελούμενοι καὶ πορίζοντες πάντα τρόπον , ὅπως αὐτοί τε ἄφθονα ἕξετε καὶ τοῖς παισὶν ἔτι πλείω παραδώσετε , αὐτῶν δὲ τῶν παίδων καὶ πρότερον ὑμῶν τῶν πατέρων ἠμελήκατε ὁμοίως ἅπαντες , οὐδεμίαν εὑρόντες οὔτε παίδευσιν οὔτε ἄσκησιν ἱκανὴν οὐδὲ ὠφέλιμον ἀνθρώποις , ἣν παιδευθέντες δυνήσεσθε τοῖς χρήμασι χρῆσθαι ὀρθῶς καὶ δικαίως , ἀλλὰ μὴ βλαβερῶς καὶ ἀδίκως , καὶ ὑμῖν αὐτοῖς ἐπιζημίως , ὃ σπουδαιότερον ἡγεῖσθαι τῶν χρημάτων , καὶ υἱοῖς καὶ θυγατράσι καὶ γυναιξὶ καὶ ἀδελφοῖς καὶ φίλοις , κἀκεῖνοι ὑμῖν . 
ἀλλ’ ἦ κιθαρίζειν καὶ παλαίειν καὶ γράμματα μανθάνοντες ὑπὸ τῶν γονέων καὶ τοὺς υἱοὺς διδάσκοντες οἴεσθε σωφρονέστερον καὶ ἄμεινον οἰκήσειν τὴν πόλιν ; 
καίτοι εἴ τις συναγαγὼν τούς τε κιθαριστὰς καὶ τοὺς παισοτρίβας καὶ τοὺς γραμματιστὰς τοὺς ἄριστα ἐπισταμένους ἕκαστα τούτων πόλιν κατοικίσειεν ἐξ αὐτῶν ἢ καὶ ἔθνος , καθάπερ ὑμεῖς ποτε τὴν Ἰωνίαν , ποία τις ἂν ὑμῖν δοκεῖ γενέσθαι πόλις καὶ τίνα οἰκεῖσθαι τρόπον ; 
οὐ πολὺ κάκιον καὶ αἴσχιον τῆς ἐν Αἰγύπτῳ καπήλων πόλεως , ὅπου πάντες κάπηλοι κατοικοῦσιν , ὁμοίως μὲν ἄνδρες , ὁμοίως δὲ γυναῖκες ; 
οὐ πολὺ γελοιότερον οἰκήσουσιν οὗτοι , οὓς λέγω τοὺς τῶν ὑμετέρων παίδων διδασκάλους , οἱ παιδοτρίβαι καὶ κιθαρισταὶ καὶ γραμματισταί , προσλαβόντες τούς τε ῥαψῳδοὺς καὶ τοὺς ὑποκριτάς . 
καὶ γὰρ δὴ ὅσα μανθάνουσιν οἱ ἄνθρωποι , τούτου ἕνεκα μανθάνουσιν ὅπως , ἐπειδὰν ἡ χρεία ἐνστῇ πρὸς ἣν ἐμάνθανεν ἕκαστος , ποιῇ τὸ κατὰ τὴν τέχνην , οἷον ὁ μὲν κυβερνήτης ὅταν εἰς τὴν ναῦν ἐμβῇ , τῷ πηδαλίῳ κατευθύνων · διὰ τοῦτο γὰρ ἐμάνθανε κυβερνᾶν · ὁ δὲ ἰατρὸς ἐπειδὰν παραλάβῃ τὸν κάμνοντα , τοῖς φαρμάκοις καὶ τοῖς περὶ τὴν δίαιταν ἰώμενος , οὗἕνεκα ἐκτήσατο τὴν ἐμπειρίαν . 
οὐκοῦν καὶ ὑμεῖς , ἔφη , ἐπειδὰν δέῃ τι βουλεύεσθαι περὶ τῆς πόλεως , συνελθόντες εἰς τὴν ἐκκλησίαν , οἱ μὲν ὑμῶν κιθαρίζουσιν ἀναστάντες , οἱ δέ τινες παλαίετε , ἄλλοι δὲ ἀναγιγνώσκετε τῶν Ὁμήρου τι λαβόντες ἢ τῶν Ἡσιόδου ; 
ταῦτα γὰρ ἄμεινον ἴστε ἑτέρων , καὶ ἀπὸ τούτων οἴεσθε ἄνδρεσἀγαθοὶ ἔσεσθαι καὶ δυνήσεσθαι τά τε κοινὰ πράττειν ὀρθῶς καὶ τὰ ἴδια , καὶ νῦν ἐπὶ ταύταις ταῖς ἐλπίσιν οἰκεῖτε τὴν πόλιν καὶ τοὺς υἱέας παρασκευάζετε ὡς δυνατοὺς ἐσομένους χρῆσθαι τοῖς τε αὑτῶν καὶ τοῖς δημοσίοις πράγμασιν , οἳ ἂν ἱκανῶς κιθαρίσωσι 
Παλλάδα περσέπολιν δεινὰν ἢ τῷ ποδὶ βῶσι πρὸς τὴν λύραν · ὅπως δὲ γνώσεσθε τὰ συμφέροντα ὑμῖν αὐτοῖς καὶ τῇ πατρίδι καὶ νομίμως καὶ δικαίως μεθ’ ὁμονοίας πολιτεύσεσθε καὶ οἰκήσετε , μὴ ἀδικῶν ἄλλος ἄλλον μηδὲ ἐπιβουλεύων , τοῦτο δὲ οὐδέποτε ἐμάθετε οὐδὲ ἐμέλησεν ὑμῖν πώποτε οὐδὲ νῦν ἔτι φροντίζετε . 
καίτοι τραγῳδοὺς ἑκάστοτε ὁρᾶτε τοῖς Διονυσίοις καὶ ἐλεεῖτε τὰ ἀτυχήματατῶν ἐν ταῖς τραγῳδίαις ἀνθρώπων · ἀλλ’ ὅμως οὐδέποτε ἐνεθυμήθητε ὅτι οὐ περὶ τοὺς ἀγραμμάτους οὐδὲ περὶ τοὺς ἀπᾴδοντας οὐδὲ τοὺς οὐκ εἰδότας παλαίειν γίγνεται τὰ κακὰ ταῦτα , οὐδὲ ὅτι πένης τίς ἐστιν , οὐδεὶς ἕνεκα τούτου τραγῳδίαν ἐδίδαξεν . 
τοὐναντίον γὰρ περὶ τοὺς Ἀτρέας καὶ τοὺς Ἀγαμέμνονας καὶ τοὺσΟἰδίποδας ἴδοι τις ἂν πάσας τὰς τραγῳδίας , οἳ πλεῖστα ἐκέκτηντο χρήματα χρυσοῦ καὶ ἀργύρου καὶ γῆς καὶ βοσκημάτων · καὶ δὴ τῷ δυστυχεστάτῳ αὐτῶν γενέσθαι φασὶ χρυσοῦν πρόβατον . 
καὶ μὴν ὁ Θάμυρίς γε εὖ μάλα ἐπιστάμενος κιθαρίζειν καὶ πρὸς αὐτὰς τὰς 
Μούσας ἐρίζων περὶ τῆς ἁρμονίας , ἐτυφλώθη διὰ τοῦτο καὶ προσέτι ἀπέμαθε τὴν κιθαριστικήν . 
καὶ τὸν Παλαμήδην οὐδὲν ὤνησεν αὐτὸν εὑρόντα τὰ γράμματα πρὸς τὸ μὴ ἀδίκως ὑπὸ τῶν Ἀχαιῶν τῶν ὑπ’ αὐτοῦ παιδευθέντων καταλευσθέντα ἀποθανεῖν · 
ἀλλ’ ἕως μὲν ἦσαν ἀγράμματοι καὶ ἀμαθεῖς τούτου τοῦ μαθήματος , ζῆν αὐτὸν εἴων · ἐπειδὴ δὲ τούς τε ἄλλους ἐδίδαξε γράμματα καὶ τοὺς Ἀτρείδας δῆλον ὅτι πρώτους , καὶ μετὰ τῶν γραμμάτων τοὺς φρυκτοὺς ὅπως χρὴ ἀνέχειν καὶ ἀριθμεῖν τὸ πλῆθος , ἐπεὶ πρότερον οὐκ ᾔδεσαν οὐδὲ καλῶς ἀριθμῆσαι τὸν ὄχλον , ὥσπερ οἱ ποιμένες τὰ πρόβατα , τηνικαῦτα σοφώτεροι γενόμενοι καὶ ἀμείνους ἀπέκτειναν αὐτόν . 
εἰ δέ γε , ἔφη , τοὺς ῥήτορας οἴεσθε ἱκανοὺς εἶναι πρὸς τὸ βουλεύεσθαι καὶ τὴν ἐκείνων τέχνην ἄνδρας ἀγαθοὺς ποιεῖν , θαυμάζω ὅτι οὐ καὶ δικάζειν ἐκείνοις ἐπετρέψατε ὑπὲρ τῶν πραγμάτων , ἀλλ’ ὑμῖν αὐτοῖς , καὶ ὅπως οὐκ , εἰ δικαιοτάτους καὶ ἀρίστους ὑπειλήφατε , καὶ τὰ χρήματα ἐκείνοις ἐπετρέψατε διαχειρίζειν . 
ὅμοιον γὰρ ἂν ποιήσαιτε ὥσπερ εἰ κυβερνήτας καὶ ναυάρχους τῶν τριήρων ἀποδείξαιτε τοὺς τριηρίτας ἢ τοὺς κελευστάς . 
εἰ δὲ δή τις λέγοι τῶν πολιτικῶν τε καὶ ῥητόρων πρὸς αὐτὸν ὅτι ταύτῃ μέντοι τῇ παιδεύσει χρώμενοι Ἀθηναῖοι Περσῶν ἐπιστρατευσάντων τοσαύταις μυριάσιν ἐπὶ τὴν πόλιν δὶς ἐφεξῆς καὶ τὴν ἄλλην Ἑλλάδα , τὸ μὲν πρῶτον δύναμιν καὶ στρατηγοὺς ἀποστείλαντος τοῦ βασιλέως , ὕστερον δὲ αὐτοῦ Ξέρξου παραγενομένου μετὰ παντὸς τοῦ πλήθους τοῦ κατὰ τὴν Ἀσίαν , ἅπαντας τούτους ἐνίκησαν καὶ πανταχοῦ περιῆσαν αὐτῶν καὶ τῷ βουλεύεσθαι καὶ τῷ μάχεσθαι . 
καίτοι πῶς ἂν ἠδύναντο περιεῖναι τηλικαύτης παρασκευῆς καὶ τοσούτου πλήθους μὴ διαφέροντες κατ’ ἀρετήν ; 
ἢ πῶς ἂν ἀρετῇ διέφερον μὴ τῆς ἀρίστης παιδείας τυγχάνοντες , ἀλλὰ φαύλης καὶ ἀνωφελοῦς ; 
πρὸς τὸν τοιαῦτα εἰπόντα ἔλεγεν ὅτι οὐδὲ ἐκεῖνοι ἦλθον παιδείαν οὐδεμίαν παιδευθέντες οὐδὲ ἐπιστάμενοι βουλεύεσθαι περὶ τῶν πραγμάτων , ἀλλὰ τοξεύειν τε καὶ ἱππεύειν καὶ θηρᾶν μεμελετηκότες , καὶ τὸ γυμνοῦσθαι τὸ σῶμα αἴσχιστον αὐτοῖς ἐδόκει καὶ τὸ πτύειν ἐν τῷ φανερῷ · ταῦτα δὲ αὐτοὺς οὐδὲν ἔμελλεν ὀνήσειν · ὥστε οὐδ’ ἦν στρατηγὸς ἐκείνων οὐδεὶς οὐδὲ βασιλεύς , ἀλλὰ μυριάδες ἀνθρώπων ἀμύθητοι πάντων ἀφρόνων καὶ κακοδαιμόνων . 
εἷς δέ τις ἐν αὐτοῖς ὑπῆρχεν ὀρθὴν ἔχων τιάραν καὶ ἐπὶ θρόνου χρυσοῦ καθίζων , ὑφ’ οὗ πάντες ὥσπερὑπὸ δαίμονος ἠλαύνοντο πρὸς βίαν , οἱ μὲν εἰς τὴν θάλατταν , οἱ δὲ κατὰ τῶν ὀρῶν , καὶ μαστιγούμενοι καὶ δεδιότες καὶ ὠθούμενοι καὶ τρέμοντες ἠναγκάζοντο ἀποθνῄσκειν . 
ὥσπερ οὖν εἰ δύο ἀνθρώπω παλαίειν οὐκ εἰδότε παλαίοιεν , ὅ γε ἕτερος καταβάλοι ἂν ἐνίοτε τὸν ἕτερον , οὐ δῑ ἐμπειρίαν , ἀλλὰ διά τινα τύχην , πολλάκισδὲ καὶ δὶς ἐφεξῆς ὁ αὐτός , οὕτως καὶ Ἀθηναίοις Πέρσαι συμβαλόντες , τοτὲ μὲν Ἀθηναῖοι περιῆσαν , τοτὲ δὲ Πέρσαι , ὥσπερ ὕστερον , ὅτε καὶ τὰ τείχη τῆς πόλεως κατέβαλον μετὰ Λακεδαιμονίων πολεμοῦντες . 
ἐπεὶ ἔχοις ἄν μοι εἰπεῖν εἰ τότε Ἀθηναῖοι ἀμουσότεροι καὶ ἀγραμματώτεροι γεγόνεσαν ; 
ἔπειτα αὖθις ἐπὶΚόνωνος , ὅτε ἐνίκησαν τῇ ναυμαχίᾳ τῇ περὶ Κνίδον , ἄμεινον ἐπάλαιον καὶ ᾖδον ; 
οὕτως οὖν ἀπέφαινεν αὐτοὺς οὐδεμιᾶς παιδείας χρηστῆς τυγχάνοντας . 
τοῦτο δὲ οὐ μόνον Ἀθηναίοις , ἀλλὰ καὶ σχεδόν τι πᾶσιν ἀνθρώποις καὶ πρότερον καὶ νῦν συμβέβηκεν . 
καὶ μὴν τό γε ἀπαίδευτον εἶναι καὶ μηδὲν ἐπιστάμενον ὧν χρὴμηδὲ ἱκανῶς παρεσκευασμένον πρὸς τὸν βίον ζῆν τε καὶ πράττειν ἐπιχειρεῖν οὕτως μεγάλα πράγματα μηδὲ αὐτοὺς ἐκείνους ἀρέσκειν · 
τοὺς γὰρ ἀμαθεῖς καὶ ἀπαιδεύτους ψέγειν αὐτοὺς ὡς οὐ δυναμένους ζῆν ὀρθῶς · εἶναι δὲ ἀμαθεῖς οὐχὶ τοὺς ὑφαίνειν ἢ σκυτοτομεῖν μὴ ἐπισταμένους οὐδὲ τοὺς ὀρχεῖσθαι οὐκ εἰδότας , ἀλλὰ τοὺσἀγνοοῦντας ἃ ἔστιν εἰδότα καλὸν καὶ ἀγαθὸν ἄνδρα εἶναι . 
καὶ οὕτως δὴ παρεκάλει πρὸς τὸ ἐπιμελεῖσθαι καὶ προσέχειν αὑτῷ τὸν νοῦν καὶ φιλοσοφεῖν · ᾔδει γὰρ ὅτι τοῦτο ζητοῦντες οὐδὲν ἄλλο ποιήσουσιν ἢ φιλοσοφήσουσι . 
τὸ γὰρ ζητεῖν καὶ φιλοτιμεῖσθαι ὅπως τις ἔσται καλὸς καὶ ἀγαθὸς οὐκ ἄλλο τι εἶναι ἢ τὸ φιλοσοφεῖν . 
οὐ μέντοι πολλάκις οὕτως ὠνόμαζεν , ἀλλὰ μόνον ζητεῖν ἐκέλευεν ὅπως ἄνδρες ἀγαθοὶ ἔσονται . 
πρός τε οὖν τοὺς ἄλλους σχεδόν τι ταῦτα διελεγόμην ἀρχαῖα καὶ φαῦλα , καὶ ἐπειδὴ οὐκ εἴων ἐν αὐτῇ τῇ Ῥώμῃ γενόμενον ἡσυχίαν ἄγειν , ἴδιον μὲν οὐδένα ἐτόλμων διαλέγεσθαι λόγον , μὴ καταγελασθῶ τε καὶ ἀνόητος δόξω φοβούμενος , ἅτε συνειδὼς αὑτῷ πολλὴν ἀρχαιότητα καὶ ἀμαθίαν · ἐνεθυμούμην δέ , φέρε , ἂν μιμούμενος τοιούτους τινὰς διαλέγωμαι λόγους περὶ τῶν θαυμαζομένων παρ’ αὐτοῖς , ὡς οὐδέν ἐστιν αὐτῶν ἀγαθόν , καὶ περὶ τρυφῆς καὶ ἀκολασίας , καὶ ὅτι παιδείας πολλῆς καὶ ἀγαθῆς δέονται , τυχὸν οὐ καταγελάσουσί μου ταῦτα λέγοντος οὐδὲ φήσουσιν ἀνόητον · 
εἰ δὲ μή , ἕξω λέγειν ὅτι εἰσὶν οἱ λόγοι οὗτοι ἀνδρὸς ὃν οἵ τε Ἕλληνες ἐθαύμασαν ἅπαντες ἐπὶ σοφίᾳ καὶ δὴ καὶ ὁ Ἀπόλλων σοφὸν αὐτὸν ἡγήσατο . 
καὶ Ἀρχέλαος Μακεδόνων βασιλεύς , πολλὰ εἰδὼς καὶ πολλοῖς συγγεγονὼς τῶν σοφῶν , ἐκάλει αὐτὸν ἐπὶ δώροις καὶ μισθοῖς , ὅπως ἀκούοι αὐτοῦ διαλεγομένου τοὺς λόγους τούτους . 
οὕτω δὴ καὶ ἐγὼ ἐπειρώμην διαλέγεσθαι Ῥωμαίοις , ἐπειδή με ἐκάλεσαν καὶ λέγειν ἠξίουν , οὐ κατὰ δύο καὶ τρεῖς ἀπολαμβάνων ἐν παλαίστραις καὶ περιπάτοις · οὐ γὰρ ἦν δυνατὸν οὕτως ἐν ἐκείνῃ τῇ πόλει συγγίγνεσθαι · πολλοῖς δὲ καὶ ἀθρόοις εἰς ταὐτὸ συνιοῦσιν , ὅτι δέονται παιδείας κρείττονος καὶ ἐπιμελεστέρας , εἰ μέλλουσιν εὐδαίμονες ἔσεσθαι τῷ ὄντι κατ’ ἀλήθειαν , ἀλλὰ μὴ δόξῃ τῶν πολλῶν ἀνθρώπων , ὥσπερ νῦν , ἥτις αὐτοὺς μεταπείσει καὶ διδάξει παραλαβὼν ὅτι τούτων μὲν οὐδέν ἐστιν ἀγαθόν , ὑπὲρ ὧν σπουδάζουσι καὶ πάσῃ προθυμίᾳ κτῶνται , καὶ νομίζουσιν , ὅσῳ ἂν πλείω κτήσωνται , τοσούτῳ ἄμεινον βιώσεσθαι καὶ μακαριώτερον · 
σωφροσύνην δὲ καὶ ἀνδρείαν καὶ δικαιοσύνην ἐάνπερ ἐκμελετήσωσι καὶ ταῖς ψυχαῖς ἀναλάβωσι , διδασκάλους ποθὲν τούτων εὑρόντες καὶ τῶν ἄλλων ἁπάντων ἀμελήσαντες , εἴτε Ἕλληνας εἴτε 
Ῥωμαίους εἴτε τις παρὰ Σκύθαις ἢ παρ’ Ἰνδοῖς ἀνήρ ἐστι διδάσκαλοσὧν εἶπον , ὥσπερ οἶμαι τοξικῆς τε καὶ ἱππικῆς ἢ νὴ Δία ἰατρός τις θεραπεύειν ἐπιστάμενος τὰ νοσήματα τοῦ σώματος , οὕτως ἱκανὸς ὢν ἰᾶσθαι τὰς τῆς ψυχῆς νόσους , ὅστις ἀκολασίας καὶ πλεονεξίας καὶ τῶν τοιούτων ἀρρωστημάτων δυνήσεται ἀπαλλάξαι τοὺς ὑπ’ αὐτῶν κρατουμένους , τοῦτον παραλαβόντας καὶ ἀγαγόντας , λόγῳ πείσαντασἢ φιλίᾳ · χρήμασι μὲν γὰρ οὐ δυνατὸν ἄνδρα πεισθῆναι τοιοῦτον οὐδὲ ἄλλοις δώροις · καταστήσαντας δὲ εἰς τὴν ἀκρόπολιν νόμῳ προαγορεῦσαι τοὺς νέους ἅπαντας φοιτᾶν παρ’ αὐτὸν καὶ συνεῖναι , καὶ μηδὲν ἧττον τοὺς πρεσβυτέρους , ἕως ἂν ἅπαντες σοφοὶ γενόμενοι καὶ δικαιοσύνης ἐρασθέντες , καταφρονήσαντες χρυσοῦ καὶἀργύρου καὶ ἐλέφαντος καὶ ὄψου δὴ καὶ μύρου καὶ ἀφροδισίων , εὐδαίμονες οἰκῶσι καὶ ἄρχοντες μάλιστα καὶ πρῶτον αὑτῶν , ἔπειτα καὶ τῶν ἄλλων ἀνθρώπων · τότε γάρ , ἔφην , ἔσται ὑμῶν ἡ πόλις μεγάλη καὶ ἰσχυρὰ καὶ ἄρχουσα κατ’ ἀλήθειαν · ὡς τό γε νῦν τὸ μέγεθος αὐτῆς ὕποπτον καὶ οὐ πάνυ ἀσφαλές . 
ὅσῳ γὰρ ἄν , ἔφην , πλείων ἥ τε ἀνδρεία καὶ ἡ δικαιοσύνη . 
καὶ ἡ σωφροσύνη γίγνηται παρ’ ὑμῖν , τοσούτῳ ἔλαττον ἔσται τό τε ἀργύριον καὶ τὸ χρυσίον καὶ τὰ ἐλεφάντινα σκεύη καὶ τὰ ἠλέκτρινα καὶ κρύσταλλος καὶ θύον καὶ ἔβενος καὶ ὁ τῶν γυναικῶν κόσμος καὶ τὰ ποικίλματα καὶ αἱ βαφαὶ καὶ ξύμπαντα ἁπλῶς τὰ νῦν ἐν τῇ πόλει τίμια καὶπεριμάχητα , ἐλαττόνων αὐτῶν δεήσεσθε · ὅταν δὲ ἐληλυθότες ἦτε ἐπ’ ἄκρον ἀρετῆς , οὐδενός · καὶ οἰκίας μικροτέρας καὶ ἀμείνους οἰκήσετε , καὶ οὐ τοσοῦτον ὄχλον θρέψετε ἀνδραπόδων ἀργῶν καὶ πρὸς οὐδὲν χρησίμων . 
τὸ δὲ πάντων παραδοξότατον · ὅσῳ γὰρ ἂν εὐσεβέστεροι καὶ ὁσιώτεροι γένησθε , τοσούτῳ ἐλάττων ἔσται παρ’ ὑμῖν ὁ λιβανωτὸς καὶ τὰ θυμιάματα καὶ τὰ στεφανώματα , καὶ θύσετε ἐλάττους θυσίας καὶ ἀπ’ ἐλάττονος δαπάνης , καὶ τὸ πᾶν πλῆθος τὸ νῦν παρ’ ὑμῖν τρεφόμενον πολὺ ἔλαττον ἔσται , καὶ ἡ ξύμπασα πόλις , ὥσπερ ναῦς κουφισθεῖσα , ἀνακύψει τε καὶ πολὺ ἔσται ἐλαφροτέρα καὶ ἀσφαλεστέρα . 
ταὐτὰ δὲ ταῦτα καὶ Σίβυλλαν εὑρήσετε μαντευομένην ὑμῖν καὶ Βάκιν , εἴπερ ἀγαθὼ χρησμολόγω καὶ μάντιε ἐγενέσθην . 
ὡς δὲ νῦν τὰ παρόντα διάκειται , χρημάτων ἕνεκα πλήθους , ἃ πάντα πανταχόθεν εἰς ἕνα τοῦτον ἤθροισται τὸν τόπον , τρυφῆς ἐπικρατούσης καὶ πλεονεξίας , ὅμοιόν ἐστιν ὥσπερ εἰ τὴν τοῦ Πατρόκλου πυρὰν κοσμήσας ὁ Ἀχιλλεὺς πολλῶν μὲν ξύλων , πολλῶν δὲ σωμάτων καὶ ἐσθῆτος , ἔτι δὲ πιμελῆς τε καὶ ἐλαίου πρὸς τούτοις , παρακαλεῖ τοὺς ἀνέμους σπένδων καὶ θυσίας ὑπισχνούμενος ἐλθόντας ἐμπρῆσαί τε καὶ ἀνάψαι . 
τὰ γὰρ τοιαῦτα οὐχ ἧττόν γε πέφυκεν ἐξάπτειν τὴν τῶν ἀνθρώπων ὕβριν καὶ ἀκολασίαν . 
οὐ μέντοι ἔλεγον ὡς χαλεπὸν αὐτοῖς παιδευθῆναι , ἐπεὶ καὶ τἄλλα , ἔφην , οὐδενὸς βελτίους πρότερον ὄντες ὅσα ἐβουλήθητε ῥᾳδίως ἐμάθετε · λέγω δὲ ἱππικὴν καὶ τοξικὴν καὶ ὁπλιτικήν . 
ΕΥΒΟΙΚΟΣ ἢ ΚΥΝΗΓΟΣ . 
τόδε μὴν αὐτὸς ἰδών , οὐ παρ’ ἑτέρων ἀκούσας , διηγήσομαι . 
ἴσως γὰρ οὐ μόνον πρεσβυτικὸν πολυλογία καὶ τὸ μηδένα διωθεῖσθαι ῥᾳδίως τῶν ἐμπιπτόντων λόγων , πρὸς δὲ τῷ πρεσβυτικῷ τυχὸν ἂν εἴη καὶ ἀλητικόν . 
αἴτιον δέ , ὅτι πολλὰ τυχὸν ἀμφότεροι πεπόνθασιν , ὧν οὐκ ἀηδῶς μέμνηνται . 
ἐρῶ δ’ οὖν οἵοις ἀνδράσι καὶ ὅντινα βίον ζῶσι συνέβαλον ἐν μέσῃ σχεδόν τι τῇ Ἑλλάδι . 
ἐτύγχανον μὲν ἀπὸ Χίου περαιούμενος μετά τινων ἁλιέων ἔξω τῆς θερινῆς ὥρας ἐν μικρῷ παντελῶς ἀκατίῳ . 
χειμῶνος δὲ γενομένου χαλεπῶς καὶ μόλις διεσώθημεν πρὸς τὰ κοῖλα τῆς Εὐβοίας · 
τὸ μὲν δὴ ἀκάτιον εἰς τραχύν τινα αἰγιαλὸν ὑπὸ τοῖς κρημνοῖς ἐκβαλόντες διέφθειραν , αὐτοὶ δὲ ἀπεχώρησαν πρός τινας πορφυρεῖσὑφορμοῦντας ἐπὶ τῇ πλησίον χηλῇ , κἀκείνοις συνεργάζεσθαι διενοοῦντο αὐτοῦ μένοντες . 
καταλειφθεὶς δὴ μόνος , οὐκ ἔχων εἰς τίνα πόλιν σωθήσομαι , παρὰ τὴν θάλατταν ἄλλως ἐπλανώμην , εἴ πού τινας ἢ παραπλέοντας ἢ ὁρμοῦντας ἴδοιμι . 
προεληλυθὼς δὲ συχνὸν ἀνθρώπων μὲν οὐδένα ἑώρων · ἐπιτυγχάνω δὲ ἐλάφῳνεωστὶ κατὰ τοῦ κρημνοῦ πεπτωκότι παρ’ αὐτὴν τὴν ῥαχίαν , ὑπὸ τῶν κυμάτων παιομένῳ , φυσῶντι ἔτι . 
καὶ μετ’ ὀλίγον ἔδοξα ὑλακῆς ἀκοῦσαι κυνῶν ἄνωθεν μόλις πως διὰ τὸν ἦχον τὸν ἀπὸ τῆς θαλάττης . 
προελθὼν δὲ καὶ προβὰς πάνυ χαλεπῶς πρός τι ὑψηλὸν τούς τε κύνας ὁρῶ ἠπορημένους καὶ διαθέοντας , ὑφ’ ὧνεἴκαζον ἀποβιασθὲν τὸ ζῷον ἁλέσθαι κατὰ τοῦ κρημνοῦ , καὶ μετ’ ὀλίγον ἄνδρα , κυνηγέτην ἀπὸ τῆς ὄψεως καὶ τῆς στολῆς , τὰ γένεια ὑγιῆ κομῶντα οὐ φαύλως οὐδὲ ἀγεννῶς ἐξόπισθεν , οἵους ἐπὶ Ἴλιον 
Ὅμηρός φησιν ἐλθεῖν Εὐβοέας , σκώπτων , ἐμοὶ δοκεῖν , καὶ καταγελῶν , ὅτι τῶν ἄλλων Ἀχαιῶν καλῶς ἐχόντων οἱ δὲ ἐξ ἡμίσουσἐκόμων . 
καὶ ὃς ἀνηρώτα με , Ἀλλ’ ἦ , ὦ ξεῖνε , τῇδέ που φεύγοντα ἔλαφον κατενόησας ; 
κἀγὼ πρὸς αὐτόν , Ἐκεῖνος , ἔφην , ἐν τῷ κλύδωνι ἤδη · καὶ ἀγαγὼν ἔδειξα . 
ἑλκύσας οὖν αὐτὸν ἐκ τῆς θαλάττης τό τε δέρμα ἐξέδειρε μαχαίρᾳ , κἀμοῦ ξυλλαμβάνοντος ὅσον οἷός τε ἦν , καὶ τῶν σκελῶν ἀποτεμὼν τὰ ὀπίσθια ἐκόμιζεν ἅμα τῷ δέρματι.παρεκάλει δὲ κἀμὲ συνακολουθεῖν καὶ συνεστιᾶσθαι τῶν κρεῶν · εἶναι δὲ οὐ μακρὰν τὴν οἴκησιν . 
ἔπειτα ἕωθεν παρ’ ἡμῖν , ἔφη , κοιμηθεὶς ἥξεις ἐπὶ τὴν θάλατταν , ὡς τά γε νῦν οὐκ ἔστι πλόϊμα . 
καὶ μὴ τοῦτο , εἶπε , φοβηθῇς . 
βουλοίμην δ’ ἂν ἔγωγε καὶ μετὰ πέντε ἡμέρας λῆξαι τὸν ἄνεμον · ἀλλ’ οὐ ῥᾴδιον , εἶπεν , ὅταν οὕτως πιεσθῇ τὰ ἄκρα τῆς Εὐβοίας ὑπὸ τῶν νεφῶν ὥς γε νῦν κατειλημμένα ὁρᾷς . 
καὶ ἅμα ἠρώτα με ὁπόθεν δὴ καὶ ὅπως ἐκεῖ κατηνέχθην , καὶ εἰ μὴ διεφθάρη τὸ πλοῖον . 
μικρὸν ἦν παντελῶς , ἔφην , ἁλιέων τινῶν περαιουμένων , κἀγὼ μόνος ξυνέπλεον ὑπὸ σπουδῆς τινος . 
διεφθάρη δ’ ὅμως ἐπὶ τὴν γῆν ἐκπεσόν . 
οὔκουν ῥᾴδιον , ἔφη , ἄλλως · ὅρα γὰρ ὡς ἄγρια καὶ σκληρὰ τῆς νήσου τὰ πρὸς τὸ πέλαγος . 
ταῦτ’ , εἶπεν , ἐστὶ τὰ κοῖλα τῆς Εὐβοίας λεγόμενα , ὅπου κατενεχθεῖσα ναῦς οὐκ ἂν ἔτι σωθείη · σπανίως δὲ σῴζονται καὶ τῶν ἀνθρώπων τινές , εἰ μὴ ἄρα , ὥσπερ ὑμεῖς , ἐλαφροὶ παντελῶς πλέοντες . 
ἀλλ’ ἴθι καὶ μηδὲν δείσῃς . 
νῦν μὲν ἐκ τῆς κακοπαθείας ἀνακτήσῃ σαυτόν · εἰς αὔριον δέ , ὅ τι ἂν ᾖ δυνατόν , ἐπιμελησόμεθα ὅπως σωθῇς , ἐπειδή σε ἔγνωμεν ἅπαξ . 
δοκεῖς δέ μοι τῶν ἀστικῶν εἶναί τις , οὐ ναύτης οὐδ’ ἐργάτης , ἀλλὰ πολλήν τινα ἀσθένειαν τοῦ σώματος ἀσθενεῖν ἔοικας ἀπὸ τῆς ἰσχνότητος . 
ἐγὼ δὲ ἄσμενος ἠκολούθουν · οὐ γὰρ ἐπιβουλευθῆναί ποτε ἔδεισα , οὐδὲν ἔχων ἢ φαῦλον ἱμάτιον . 
καὶ πολλάκις μὲν δὴ καὶ ἄλλοτε ἐπειράθην ἐν τοῖς τοιούτοις καιροῖς , ἅτε ἐν ἄλῃ συνεχεῖ , ἀτὰρ οὖν δὴ καὶ τότε ὡς ἔστι πενία χρῆμα τῷ ὄντι ἱερὸν καὶ ἄσυλον , καὶ οὐδεὶς ἀδικεῖ , πολύ γε ἧττον ἢ τοὺς τὰ κηρύκεια ἔχοντας · 
ὡς δὴ καὶ τότε θαρρῶν εἱπόμην . 
ἦν δὲ σχεδόν τι περὶ τετταράκοντα στάδια πρὸς τὸ χωρίον . 
ὡς οὖν ἐβαδίζομεν , διηγεῖτό μοι κατὰ τὴν ὁδὸν τὰ αὑτοῦ πράγματα καὶ τὸν βίον ὃν ἔζη μετὰ γυναικὸς αὐτοῦ καὶ παίδων . 
ἡμεῖς γάρ , ἔφη , δύο ἐσμέν , ὦ ξένε , τὸν αὐτὸν οἰκοῦντες τόπον . 
ἔχομεν δὲ γυναῖκας ἀλλήλων ἀδελφὰς καὶ παῖδας ἐξ αὐτῶν υἱοὺς καὶ θυγατέρας . 
ζῶμεν δὲ ἀπὸ θήρας ὡς τὸ πολύ , μικρόν τι τῆς γῆς ἐπεργαζόμενοι . 
τὸ γὰρ χωρίον οὐκ ἔστιν ἡμέτερον , οὔτε πατρῷον οὔτε ἡμεῖς ἐκτησάμεθα , ἀλλὰ ἦσαν οἱ πατέρες ἡμῶν ἐλεύθεροι μέν , πένητες δὲ οὐχ ἧττον ἡμῶν , μισθοῦ βουκόλοι , βοῦς νέμοντες ἀνδρὸς μακαρίου τῶν ἐνθένδε τινὸς ἐκ τῆς νήσου , πολλὰς μὲν ἀγέλας καὶ ἵππων καὶ βοῶν κεκτημένου , πολλὰς δὲ ποίμνας , πολλοὺς δὲ καὶ καλοὺς ἀγρούς , πολλὰ δὲ ἄλλα χρήματα , ξύμπαντα δὲ ταῦτα τὰ ὄρη . 
οὗ δὴ ἀποθανόντος καὶ τῆς οὐσίας δημευθείσης · 
φασὶ δὲ καὶ αὐτὸν ἀπολέσθαι διὰ τὰ χρήματα ὑπὸ τοῦ βασιλέως · 
τὴν μὲν ἀγέλην εὐθὺς ἀπήλασαν , ὥστε κατακόψαι , πρὸς δὲ τῇ ἀγέλῃ καὶ τὰ ἡμέτερα ἄττα βοίδια , καὶ τὸν μισθὸν οὐδεὶς ἀποδέδωκε . 
τότε μὲν δὴ ἐξ ἀνάγκης αὐτοῦ κατεμείναμεν , οὗπερ ἐτύχομεν τὰς βοῦς ἔχοντες καί τινας σκηνὰς πεποιημένοι καὶ αὐλὴν διὰ ξύλων οὐ μεγάλην οὐδὲ ἰσχυράν , μόσχων ἕνεκεν , ὡς ἂν οἶμαι πρὸς αὐτό που τὸ θέρος . 
τοῦ μὲν γὰρ χειμῶνος ἐν τοῖς πεδίοισἐνέμομεν , νομὴν ἱκανὴν ἔχοντες καὶ πολὺν χιλὸν ἀποκείμενον · τοῦ δὲ θέρους ἀπηλαύνομεν εἰς τὰ ὄρη . 
μάλιστα δ’ ἐν τούτῳ τῷ τόπῳ σταθμὸν ἐποιοῦντο · τό τε γὰρ χωρίον ἀπόρρυτον ἑκατέρωθεν , φάραγξ βαθεῖα καὶ σύσκιος , καὶ διὰ μέσου ποταμὸς οὐ τραχύς , ἀλλ’ ὡς ῥᾷστος ἐμβῆναι καὶ βουσὶ καὶ μόσχοις , τὸ δὲ ὕδωρ πολὺκαὶ καθαρόν , ἅτε τῆς πηγῆς ἐγγὺς ἀναδιδούσης , καὶ πνεῦμα τοῦ θέρους ἀεὶ διαπνέον διὰ τῆς φάραγγος · οἵ τε περικείμενοι δρυμοὶ μαλακοὶ καὶ κατάρρυτοι , ἥκιστα μὲν οἶστρον τρέφοντες , ἥκιστα δὲ ἄλλην τινὰ βλάβην βουσί . 
πολλοὶ δὲ καὶ πάγκαλοι λειμῶνες ὑπὸ ὑψηλοῖς τε καὶ ἀραιοῖς δένδρεσιν ἀνειμένοι , καὶ πάντα μεστὰβοτάνης εὐθαλοῦς δῑ ὅλου τοῦ θέρους , ὥστε μὴ πολὺν πλανᾶσθαι τόπον . 
ὧν δὴ ἕνεκα συνήθως ἐκεῖ καθίστασαν τὴν ἀγέλην · καὶ τότε ἔμειναν ἐν ταῖς σκηναῖς , μέχρι ἂν εὕρωσι μισθόν τινα ἢ ἔργον , καὶ διετράφησαν ἀπὸ χωρίου μικροῦ παντελῶς , ὃ ἔτυχον εἰργασμένοι πλησίον τοῦ σταθμοῦ . 
τοῦτό τε ἐπήρκεσεν αὐτοῖς ἱκανῶς , ἅτε κόπρου πολλῆς ἐνούσης . 
καὶ σχολὴν ἄγοντες ἀπὸ τῶν βοῶν πρὸς θήραν ἐτράπησαν , τὸ μὲν αὐτοί , τὸ δὲ καὶ μετὰ κυνῶν . 
δύο γὰρ τῶν ἑπομένων ταῖς βουσίν , ὡς δὴ μακρὰν ἦσαν οὐχ ὁρῶντες τοὺς νομεῖς , ὑπέστρεψαν ἐπὶ τὸν τόπον καταλιπόντες τὴν ἀγέλην . 
οὗτοι τὸ μὲν πρῶτον συνηκολούθουν αὐτοῖς , ὥσπερ ἐπ’ ἄλλο τι · 
καὶ τοὺς μὲν λύκους ὁπότε ἴδοιεν , ἐδίωκον μέχρι τινός , συῶν δὲ ἢ ἐλάφων οὐδὲν αὐτοῖς ἔμελεν . 
εἰ δέ ποτε ἴδοιεν τῶν ἀνθρώπων τινα ὀψὲ καὶ πρῴ , συνιστάμενοι ὑλάκτουν τε καὶ ἤμυνον , ὥσπερ ἂν εἰ πρὸς ἄνθρωπον ἐμάχοντο . 
γευόμενοι δὲ τοῦ αἵματος καὶ συῶν καὶ ἐλάφων καὶ τῶν κρεῶν πολλάκις ἐσθίοντες , ὀψὲ μεταμανθάνοντες κρέασιν ἀντὶ μάζης ἥδεσθαι , τῶν μὲν ἐμπιμπλάμενοι , εἴ ποτε ἁλοίη τι σίτου , ὁπότε δὲ μή , πεινῶντες , μᾶλλον ἤδη τῷ τοιούτῳ προσεῖχον , καὶ τὸ φαινόμενον ἐδίωκον πᾶν ὁμοίως , καὶ ὀσμῆς ἁμῃγέπῃ καὶ ἴχνους ᾐσθάνοντο , καὶ ἀπέβησαν ἀντὶ βουκόλων τοιοῦτοί τινες ὀψιμαθεῖς καὶ βραδύτεροι θηρευταί . 
χειμῶνος δὲ ἐπελθόντος ἔργον μὲν οὐδὲν ἦν πεφηνὸς αὐτοῖς , οὔτε εἰς ἄστυ καταβᾶσιν οὔτε εἰς κώμην τινά · φραξάμενοι δὲ τὰς σκηνὰς ἐπιμελέστερον καὶ τὴν αὐλὴν πυκνοτέραν ποιήσαντες , οὕτως διεγένοντο , καὶ τὸ χωρίον ἐκεῖνο πᾶν εἰργάσαντο , καὶ τῆς θήρας ἡ χειμερινὴ ῥᾴων ἐγίγνετο . 
τὰ γὰρ ἴχνη φανερώτερα , ὡς ἂν ἐν ὑγρῷ τῷ ἐδάφει σημαινόμενα · ἡ δὲ χιὼν καὶ πάνυ τηλαυγῆ παρέχει , ὥστε οὐδὲν δεῖ ζητοῦντα πράγματα ἔχειν , ὥσπερ ὁδοῦ φερούσης ἐπ’ αὐτά , καὶ τὰ θηρία μᾶλλόν τι ὑπομένει ὀκνοῦντα · ἔστι δ’ ἔτι καὶ λαγὼς καὶ δορκάδας ἐν ταῖς εὐναῖς καταλαμβάνειν . 
οὕτως δὴ τὸ ἀπ’ ἐκείνου διέμειναν , οὐδὲν ἔτι προσδεηθέντες ἄλλου βίου . 
καὶ ἡμῖν συνέζευξαν γυναῖκας τοῖς ἀλλήλων υἱέσιν ἑκάτερος τὴν αὑτοῦ θυγατέρα . 
τεθνήκασι δὲ ἀμφότεροι πέρυσι σχεδόν , τὰ μὲν ἔτη πολλὰ λέγοντες ἃ βεβιώκεσαν , ἰσχυροὶ δὲ ἔτι καὶ νέοι καὶ γενναῖοι τὰ σώματα . 
τῶν δὲ μητέρων ἡ ἐμὴ περίεστιν . 
ὁ μὲν οὖν ἕτερος ἡμῶν οὐδεπώποτε εἰς πόλιν κατέβη , πεντήκοντα ἔτη γεγονώς · ἐγὼ δὲ δὶς μόνον , ἅπαξ μὲν ἔτι παῖς μετὰ τοῦ πατρός , ὁπηνίκα τὴν ἀγέλην εἴχομεν . 
ὕστερον δὲ ἧκέ τις ἀργύριον αἰτῶν , ὥσπερ ἔχοντάς τι , κελεύων ἀκολουθεῖν εἰς τὴν πόλιν . 
ἡμῖν δὲ ἀργύριον μὲν οὐκ ἦν , ἀλλ’ ἀπωμοσάμην μὴ ἔχειν · εἰ δὲ μή , δεδωκέναι ἄν . 
ἐξενίσαμεν δὲ αὐτὸν ὡς ἠδυνάμεθα κάλλιστα καὶ δύο ἐλάφεια δέρματα ἐδώκαμεν · κἀγὼ ἠκολούθησα εἰς τὴν πόλιν . 
ἔφη γὰρ ἀνάγκην εἶναι τὸν ἕτερον ἐλθεῖν καὶ διδάξαι περὶ τούτων . 
εἶδον οὖν , οἷα καὶ πρότερον , οἰκίας πολλὰς καὶ μεγάλας καὶ τεῖχος ἔξωθεν καρτερὸν καὶ οἰκήματά τινα ὑψηλὰ καὶ τετράγωνα ἐν τῷ τείχει , τοὺς πύργους καὶ πλοῖα πολλὰ ὁρμοῦντα ὥσπερ ἐν λίμνῃ ἐν τῷ λιμένι κατὰ πολλὴν ἡσυχίαν . 
τοῦτο δὲ ἐνθάδε οὐκ ἔστιν οὐδαμοῦ , ὅπου κατηνέχθης · καὶ διὰ τοῦτο αἱ νῆες ἀπόλλυνται . 
ταῦτα οὖν ἑώρων καὶ πολὺν ὄχλον ἐν ταὐτῷ συνειργμένον καὶ θόρυβον ἀμήχανον καὶ κραυγήν · ὥστε ἐμοὶ ἐδόκουν πάντεσμάχεσθαι ἀλλήλοις . 
ἄγει οὖν με πρός τινας ἄρχοντας , καὶ εἶπε γελῶν , Οὗτός ἐστιν ἐφ’ ὅν με ἐπέμψατε . 
ἔχει δὲ οὐδὲν εἰ μή γε τὴν κόμην καὶ σκηνὴν μάλα ἰσχυρᾶν ξύλων . 
οἱ δὲ ἄρχοντες εἰς τὸ θέατρον ἐβάδιζον , κἀγὼ σὺν αὐτοῖς . 
τὸ δὲ θέατρόν ἐστιν ὥσπερ φάραγξ κοῖλον , πλὴν οὐ μακρὸν ἑκατέρωθεν , ἀλλὰ στρογγύλον ἐξἡμίσους , οὐκ αὐτόματον , ἀλλ’ ᾠκοδομημένον λίθοις . 
ἴσως δέ μου καταγελᾷς , ὅτι σοι διηγοῦμαι σαφῶς εἰδότι ταῦτα . 
πρᾶτον μὲν οὖν πολύν τινα χρόνον ἄλλα τινὰ ἔπραττεν ὁ ὄχλος , καὶ ἐβόων ποτὲ μὲν πρᾴως καὶ ἱλαροὶ πάντες , ἐπαινοῦντές τινας , ποτὲ δὲ σφόδρα καὶ ὀργίλως . 
ἦν δὲ τοῦτο χαλεπὸν τὸ τῆς ὀργῆς αὐτᾶν · καὶ τοὺς ἀνθρώπους εὐθὺς ἐξέπληττον οἷς ἀνέκραγον ὥστε οἱ μὲν αἰτῶν περιτρέχοντες ἐδέοντο , οἱ δὲ τὰ ἱμάτια ἐρρίπτουν ὑπὸ τοῦ φόβου . 
ἐγὼ δὲ καὶ αὐτὸς ἅπαξ ὀλίγου κατέπεσον ὑπὸ τῆς κραυγῆς , ὥσπερ κλύδωνος ἐξαίφνης ἢ βροντῆς ἐπιρραγείσης . 
ἄλλοι δέ τινες ἄνθρωποι παριόντες , οἱ δ’ ἐκ μέσων ἀνιστάμενοι , διελέγοντο πρὸς τὸ πλῆθος , οἱ μὲν ὀλίγα ῥήματα , οἱ δὲ πολλοὺς λόγους . 
καὶ τᾶν μὲν ἤκουον πολύν τινα χρόνον , τοῖς δὲ ἐχαλέπαινον εὐθὺς φθεγξαμένοις καὶ οὐδὲ γρύζειν ἐπέτρεπον . 
ἐπεὶ δὲ καθέστασάν ποτε καὶ ἡσυχία ἐγένετο , παρήγαγον κἀμέ . 
καὶ εἶπέ τις , Οὗτός ἐστιν , ὦ ἄνδρες , τῶν καρπουμένων τὴν δημοσίαν γῆν πολλὰ ἔτηοὐ μόνον αὐτός , ἀλλὰ καὶ ὁ πατὴρ αὐτοῦ πρότερον , καὶ κατανέμουσι τὰ ἡμέτερα ὄρη καὶ γεωργοῦσι καὶ θηρεύουσι καὶ οἰκίας ἐνῳκοδομήκασι καὶ ἀμπέλους ἐμπεφυτεύκασι πολλὰς καὶ ἄλλα πολλὰ ἔχουσιν ἀγαθά , οὔτε τιμὴν καταβαλόντες οὐδενὶ τῆς γῆς οὔτε δωρεὰν παρὰ τοῦ δήμου λαβόντες . 
ὑπὲρ τίνος γὰρ ἂν καὶ ἔλαβον ; 
ἔχοντες δὲ τὰ ἡμέτερα καὶ πλουτοῦντες οὔτε λειτουργίαν πώποτε ἐλειτούργησαν οὐδεμίαν οὔτε μοῖράν τινα ὑποτελοῦσι τᾶν γιγνομένων , ἀλλ’ ἀτελεῖς καὶ ἀλειτούργητοι διατελοῦσιν , ὥσπερ εὐεργέται τῆς πόλεως . 
οἶμαι δέ , ἔφη , μηδὲ ἐληλυθέναι πώποτε αὐτοὺς ἐνθάδε . 
κἀγὼ ἀνένευσα . 
ὁ δὲ ὄχλος ἐγέλασεν , ὡς εἶδε . 
καὶ ὁ λέγων ἐκεῖνος ὠργίσθη ἐπὶ τῷ γέλωτι καί μοι ἐλοιδορεῖτο . 
ἔπειτα ἐπιστρέψας , Εἰ οὖν , ἔφη , δοκεῖ ταῦτα οὕτως , οὐκ ἂν φθάνοιμεν ἅπαντες τὰ κοινὰ διαρπάσαντες , οἱ μὲν τὰ χρήματα τῆς πόλεως , ὥσπερ ἀμέλει καὶ νῦν ποιοῦσί τινες , οἱ δὲ τὴν χώραν κατανειμάμενοι μὴ πείσαντες ὑμᾶς , ἐὰν ἐπιτρέψητε τοῖς θηρίοις τούτοις προῖκα ἔχειν πλέον ἢ χίλια πλέθρα γῆς τῆς ἀρίστης , ὅθεν ὑμῖν ἔστι τρεῖς χοίνικας Ἀττικὰς σίτου λαμβάνειν κατ’ ἄνδρα . 
ἐγὼ δὲ ἀκούσας ἐγέλασα ὅσον ἐδυνάμην μέγιστον . 
τὸ δὲ πλῆθος οὐκέτ’ ἐγέλων , ὥσπερ πρότερον , ἀλλ’ ἐθορύβουν . 
ὁ δὲ ἄνθρωπος ὁ ῥήτωρ ἐχαλέπαινε , καὶ δεινὸν ἐμβλέψας εἰς ἐμὲ εἶπεν , ὁρᾶτε τὴν εἰρωνείαν καὶ τὴν ὕβριν τοῦ καθάρματος , ὡς καταγελᾷ πάνυ θρασέως ; 
ὃν ἀπάγειν ὀλίγου δέω καὶ τὸν κοινωνὸν αὐτοῦ — 
πυνθάνομαι γὰρ δύο εἶναι τοὺς κορυφαίους τῶν κατειληφότων ἅπασαν σχεδὸν τὴν ἐν τοῖς ὄρεσι χώραν — 
οἶμαι γὰρ αὐτοὺς μηδὲ τῶν ναυαγίων ἀπέχεσθαι τῶν ἑκάστοτε ἐκπιπτόντων , ὑπὲρ αὐτὰς σχεδόν τι τὰς Καφηρίδας οἰκοῦντας . 
πόθεν γὰρ οὕτως πολυτελεῖς ἀγρούς , μᾶλλον δὲ ὅλας κώμας κατεσκευάσαντο καὶ τοσοῦτον πλῆθος βοσκημάτων καὶ ζεύγη καὶ ἀνδράποδα ; 
καὶ ὑμεῖς δὲ ἴσως ὁρᾶτε αὐτοῦ τὴν ἐξωμίδα ὡς φαύλη , καὶ τὸ δέρμα , ὃ ἐλήλυθε δεῦρο ἐναψάμενος τῆς ὑμετέρας ἕνεκεν ἀπάτης , ὡς πτωχὸς δῆλον ὅτι καὶ οὐδὲν ἔχων . 
ἐγὼ μὲν γάρ , ἔφη , βλέπων αὐτὸν μικροῦ δέδοικα , ὥσπερ οἶμαι τὸν 
Ναύπλιον ὁρῶν ἀπὸ τοῦ Καφηρέως ἥκοντα . 
καὶ γὰρ οἶμαι πυρσεύειν αὐτὸν ἀπὸ τῶν ἄκρων τοῖς πλέουσιν , ὅπως ἐκπίπτωσιν εἰς τὰς πέτρας . 
ταῦτα δὲ ἐκείνου λέγοντος καὶ πολλὰ πρὸς τούτοις , ὁ μὲν ὄχλος ἠγριοῦτο · ἐγὼ δὲ ἠπόρουν καὶ ἐδεδοίκειν μή τί με ἐργάσωνται κακόν . 
παρελθὼν δὲ ἄλλος τις , ὡς ἐφαίνετο , ἐπιεικὴς ἄνθρωπος ἀπό τε τῶν λόγων οὓς εἶπε καὶ ἀπὸ τοῦ σχήματος πρῶτον μὲν ἠξίου σιωπῆσαι τὸ πλῆθος · καὶ ἐσιώπησαν · ἔπειτα εἶπε τῇ φωνῇ πρᾴως ὅτι οὐδὲν ἀδικοῦσιν οἱ τὴν ἀργὸν τῆς χώρας ἐργαζόμενοι καὶ κατασκευάζοντες , ἀλλὰ τοὐναντίον ἐπαίνου δικαίως ἂν τυγχάνοιεν · καὶ δεῖ μὴ τοῖς οἰκοδομοῦσι καὶ φυτεύουσι τὴν δημοσίαν γῆν χαλεπῶς ἔχειν , ἀλλὰ τοῖς καταφθείρουσιν . 
ἐπεὶ καὶ νῦν , ἔφη , ὦ ἄνδρες , σχεδόν τι τὰ δύο μέρη τῆς χώρας ἡμῶν ἔρημά ἐστι δῑ ἀμέλειάν τε καὶ ὀλιγανθρωπίαν . 
κἀγὼ πολλὰ κέκτημαι πλέθρα , ὥσπερ οἶμαι καὶ ἄλλος τις , οὐ μόνον ἐν τοῖς ὄρεσιν , ἀλλὰ καὶ ἐν τοῖς πεδινοῖς , ἃ εἴ τις ἐθέλοι γεωργεῖν , οὐ μόνον ἂν προῖκα δοίην , ἀλλὰ καὶ ἀργύριονἡδέως προστελέσαιμι . 
δῆλον γὰρ ὡς ἐμοὶ πλέονος ἀξία γίγνεται , καὶ ἅμα ἡδὺ ὅραμα χώρα οἰκουμένη καὶ ἐνεργός · ἡ δ’ ἔρημος οὐ μόνον ἀνωφελὲς κτῆμα τοῖς ἔχουσιν , ἀλλὰ καὶ σφόδρα ἐλεεινόν τε καὶ δυστυχίαν τινὰ κατηγοροῦν τῶν δεσποτῶν . 
ὥστε μοι δοκεῖ μᾶλλον ἑτέρους προτρέπειν , ὅσους ἂν δύνησθε τῶν πολιτῶν , ἐργάζεσθαιτῆς δημοσίας γῆς ἀπολαβόντας , τοὺς μὲν ἀφορμήν τινα ἔχοντας πλείω , τοὺς δὲ πένητας , ὅσην ἂν ἕκαστος ᾖ δυνατός , ἵνα ὑμῖν ἥ τε χώρα ἐνεργὸς ᾖ καὶ τῶν πολιτῶν οἱ θέλοντες δύο τῶν μεγίστων ἀπηλλαγμένοι κακῶν , ἀργίας καὶ πενίας . 
ἐπὶ δέκα μὲν οὖν ἔτη προῖκα ἐχόντων · μετὰ δὲ τοῦτον τὸν χρόνον ταξάμενοι μοῖρανὀλίγην παρεχέτωσαν ἀπὸ τῶν καρπῶν , ἀπὸ δὲ τῶν βοσκημάτων μηδέν . 
ἐὰν δέ τις ξένος γεωργῇ , πέντε ἔτη καὶ οὗτοι μηδὲν ὑποτελούντων , ὕστερον δὲ διπλάσιον ἢ οἱ πολῖται . 
ὃς δὲ ἂν ἐξεργάσηται τῶν ξένων διακόσια πλέθρα , πολίτην αὐτὸν εἶναι , ἵνα ὡς πλεῖστοι ὦσιν οἱ προθυμούμενοι . 
ἐπεὶ νῦν γε καὶ τὰ πρὸ τῶνπυλῶν ἄγρια παντελῶς ἐστι καὶ αἰσχρὰ δεινῶς , ὥσπερ ἐν ἐρημίᾳ τῇ βαθυτάτῃ , οὐχ ὡς προάστιον πόλεως · τὰ δέ γε ἐντὸς τείχους σπείρεται τὰ πλεῖστα καὶ κατανέμεται . 
οὐκοῦν ἄξιον , ἔφη , θαυμάσαι τῶν ῥητόρων , ὅτι τοὺς μὲν ἐπὶ τῷ Καφηρεῖ φιλεργοῦντας ἐν τοῖς ἐσχάτοις τῆς Εὐβοίας συκοφαντοῦσι , τοὺς δὲ τὸ γυμνάσιονγεωργοῦντας καὶ τὴν ἀγορὰν κατανέμοντας οὐδὲν οἴονται ποιεῖν δεινόν . 
βλέπετε γὰρ αὐτοὶ δήπουθεν ὅτι τὸ γυμνάσιον ὑμῖν ἄρουραν πεποιήκασιν , ὥστε τὸν Ἡρακλέα καὶ ἄλλους ἀνδριάντας συχνοὺς ὑπὸ τοῦ θέρους ἀποκεκρύφθαι , τοὺς μὲν ἡρώων , τοὺς δὲ θεῶν · 
καὶ ὅτι καθ’ ἡμέραν τὰ τοῦ ῥήτορος τούτου πρόβατα ἕωθεν εἰς τὴν ἀγορὰν ἐμβάλλει καὶ κατανέμεται τὰ περὶ τὸ βουλευτήριον καὶ τὰ ἀρχεῖα · ὥστε τοὺς πρῶτον ἐπιδημήσαντας ξένους τοὺς μὲν καταγελᾶν τῆς πόλεως , τοὺς δὲ οἰκτίρειν αὐτήν . 
πάλιν οὖν ταῦτα ἀκούσαντες ὠργίζοντο πρὸς ἐκεῖνον καὶ ἐθορύβουν . 
καὶ τοιαῦτα ποιῶν τοὺς ταλαιπώρους ἰδιώτας οἴεται δεῖν ἀπαγαγεῖν , ἵνα δῆλον ὅτι μηδεὶς ἐργάζηται τὸ λοιπόν , ἀλλ’ οἱ μὲν ἔξω λῃστεύωσιν , οἱ δ’ ἐν τῇ πόλει λωποδυτῶσιν . 
ἐμοὶ δέ , ἔφη , δοκεῖ τούτους ἐᾶν ἐφ’ οἷς αὐτοὶ πεποιήκασιν , ὑποτελοῦντας τὸ λοιπὸν ὅσον μέτριον , περὶ δὲ τῶν ἔμπροσθεν προσόδων συγγνῶναι αὐτοῖς , ὅτι ἔρημον καὶ ἀχρεῖον γεωργήσοντες τὴν γῆν κατελάβοντο . 
ἐὰν δὲ τιμὴν θέλωσι καταβαλεῖν τοῦ χωρίου , ἀποδόσθαι αὐτοῖς ἐλάττονος ἢ ἄλλοις . 
εἰπόντος δὲ αὐτοῦ τοιαῦτα , πάλιν ὁ ἐξ ἀρχῆς ἐκεῖνος ἀντέλεγεν , καὶ ἐλοιδοροῦντο ἐπὶ πολύ . 
τέλος δὲ καὶ ἐμὲ ἐκέλευον εἰπεῖν ὅ , τι βούλομαι . 
καὶ τί με , ἔφην , δεῖ λέγειν ; 
πρὸς τὰ εἰρημένα , εἶπέ τις τῶν καθημένων . 
οὐκοῦν λέγω , ἔφην , ὅτι οὐθὲν ἀληθές ἐστιν ὧν εἴρηκεν . 
ἐγὼ μὲν , ὦ ἄνδρες , ἐνύπνια ᾤμην , ἔφην , ὁρᾶν , ἀγροὺς καὶ κώμας καὶ τοιαῦτα φλυαροῦντος . 
ἡμεῖς δὲ οὔτε κώμην ἔχομεν οὔτε ἵππους οὔτε ὄνους οὔτε βοῦς . 
εἴθε γὰρ ἦν ἔχειν ἡμᾶς ὅσα οὗτος ἔλεγεν ἀγαθά , ἵνα καὶ ὑμῖν ἐδώκαμεν καὶ αὐτοὶ τῶν μακαρίων ἦμεν . 
καὶ τὰ νῦν δὲ ὄντα ἡμῖν ἱκανά ἐστιν , ἐξ ὧν εἴ τι βούλεσθε λάβετε · 
κἂν πάντα ἐθέλητε , ἡμεῖς ἕτερα κτησόμεθα . 
ἐπὶ τούτῳ δὲ τῷ λόγῳ ἐπῄνεσαν . 
εἶτα ἐπηρώτα με ὁ ἄρχων τί δυνησόμεθα δοῦναι τῷ δήμῳ ; 
κἀγώ , Τέσσαρα , ἔφην , ἐλάφεια δέρματα πάνυ καλά . 
οἱ δὲ πολλοὶ αὐτῶν ἐγέλασαν . 
ὁ δὲ ἄρχων ἠγανάκτησε πρός με . 
τὰ γὰρ ἄρκεια , ἔφην , σκληρά ἐστιν καὶ τὰ τράγεια οὐκ ἄξια τούτων , ἄλλα δὲ παλαιά , τὰ δὲ μικρὰ αὐτῶν · εἰ δὲ βούλεσθε , κἀκεῖνα λάβετε . 
πάλιν οὖν ἠγανάκτει καὶ ἔφη με ἄγροικον εἶναι παντελῶς . 
κἀγώ , Πάλιν , εἶπον , αὖ καὶ σὺ ἀγροὺς λέγεις ; 
οὐκ ἀκούεις ὅτι ἀγροὺς οὐκ ἔχομεν ; 
ὁ δὲ ἠρώτα με εἰ τάλαντον ἑκάτερος 
Ἀττικὸν δοῦναι θέλοιμεν . 
ἐγὼ δὲ εἶπον , Οὐχ ἵσταμεν τὰ κρέα ἡμεῖς · ἃ δ’ ἂν ᾖ , δίδομεν . 
ἔστι δὲ ὀλίγα ἐν ἁλσί , τἄλλα δ’ ἐντῷ καπνῷ ξηρά , οὐ πολὺ ἐκείνων χείρω , σκελίδες ὑῶν καὶ ἐλάφειοι καὶ ἄλλα γενναῖα κρέα . 
ἐνταῦθα δὴ ἐθορύβουν καὶ ψεύδεσθαί με ἔφασαν . 
ὁ δὲ ἠρώτα με εἰ σῖτον ἔχομεν καὶ πόσον τινά . 
εἶπον τὸν ὄντα ἀληθῶς · δύο , ἔφην , μεδίμνους πυρῶν καὶ τέτταρας κριθῶν καὶ τοσούτους κέγχρων , κυάμων δὲ ἡμίεκτον · οὐ γὰρ ἐγένοντο τῆτες . 
τοὺς μὲν οὖν πυροὺς καὶ τὰς κριθάς , ἔφην , ὑμεῖς λάβετε , τὰς δὲ κέγχρους ἡμῖν ἄφετε . 
εἰ δὲ κέγχρων δεῖσθε , καὶ ταύτας λάβετε . 
οὐδὲ οἶνον ποιεῖτε ; 
ἄλλος τις ἠρώτησεν . 
ποιοῦμεν , εἶπον . 
ἂν οὖν τις ὑμῶν ἀφίκηται , δώσομεν · ὅπως δὲ ἥξει φέρων ἀσκόν τινα · 
ἡμεῖς γὰρ οὐκ ἔχομεν . 
πόσαι γάρ τινές εἰσιν ὑμῖν ἄμπελοι ; 
Δύομέν , ἔφην , αἱ πρὸ τῶν θυρῶν , ἔσω δὲ τῆς αὐλῆς εἴκοσι · καὶ τοῦ ποταμοῦ πέραν ἃς ἔναγχος ἐφυτεύσαμεν , ἕτεραι τοσαῦται · εἰσὶ δὲ γενναῖαι σφόδρα καὶ τοὺς βότρυς φέρουσι μεγάλους , ὅταν οἱ παριόντες ἐπαφῶσιν αὐτούς . 
ἵνα δὲ μὴ πράγματα ἔχητε καθ’ ἕκαστον ἐρωτῶντες , ἐρῶ καὶ τἄλλα ἅ ἐστιν ἡμῖν · αἶγες ὀκτὼ θήλειαι , βοῦσκολοβή , μοσχάριον ἐξ αὐτῆς πάνυ καλόν , δρέπανα τέτταρα , δίκελλαι τέτταρες , λόγχαι τρεῖς , μάχαιραν ἡμῶν ἑκάτερος κέκτηται πρὸς τὰ θηρία . 
τὰ δὲ κεράμια σκεύη τί ἂν λέγοι τις ; 
καὶ γυναῖκες ἡμῖν εἰσι καὶ τούτων τέκνα . 
οἰκοῦμεν δὲ ἐν δυσὶ σκηναῖς καλαῖς · καὶ τρίτην ἔχομεν , οὗ κεῖται τὸ σιτάριον καὶ τὰ δέρματα . 
νὴ Δία , εἶπεν ὁ ῥήτωρ , ὅπου καὶ τὸ ἀργύριον ἴσως κατορύττετε . 
οὐκοῦν , ἔφην , ἀνάσκαψον ἐλθών , ὦ μῶρε . 
τίς δὲ κατορύττει ἀργύριον ; 
οὐ γὰρ δὴ φύεταί γε . 
ἐνταῦθα πάντες ἐγέλων , ἐκείνου μοι δοκεῖν καταγελάσαντες . 
ταῦτα ἔστιν ἡμῖν · εἰ οὖν καὶ πάντα θέλετε , ἡμεῖς ἑκόντες ὑμῖν χαριζόμεθα , καὶ οὐδὲν ὑμᾶς ἀφαιρεῖσθαιδεῖ πρὸς βίαν ὥσπερ ἀλλοτρίων ἢ πονηρῶν · ἐπεί τοι καὶ πολῖται τῆς πόλεώς ἐσμεν , ὡς ἐγὼ τοῦ πατρὸς ἤκουον . 
καί ποτε ἐκεῖνος δεῦρο ἀφικόμενος , ἐπιτυχὼν ἀργυρίῳ διδομένῳ , καὶ αὐτὸς ἔλαβεν ἐν τοῖς πολίταις . 
οὐκοῦν καὶ τρέφομεν ὑμετέρους πολίτας τοὺς παῖδας . 
κἄν ποτε δέησθε , βοηθήσουσιν ὑμῖν πρὸς λῃστὰς ἢ πρὸς πολεμίους . 
νῦν μὲν οὖν εἰρήνη ἐστίν · ἐὰν δέ ποτε συμβῇ καιρὸς τοιοῦτος , εὔξεσθε τοὺς πολλοὺς φανῆναι ὁμοίους ἡμῖν . 
μὴ γὰρ δὴ τοῦτόν γε τὸν ῥήτορα νομίζετε μαχεῖσθαι τότε περὶ ὑμῶν , εἰ μή γε λοιδορούμενον ὥσπερ τὰς γυναῖκας . 
τῶν μέντοι κρεῶν καὶ τῶν δερμάτων , ὅταν γέ τοί ποτε ἕλωμεν θηρίον , μοῖραν δώσομεν · 
μόνον πέμπετε τὸν ληψόμενον . 
ἐὰν δὲ κελεύσητε καθελεῖν τὰς σκηνάς , εἴ τι βλάπτουσι , καθελοῦμεν . 
ἀλλ’ ὅπως δώσετε ἡμῖν ἐνθάδε οἰκίαν · ἢ πῶς ὑπενεγκεῖν δυνησόμεθα τοῦ χειμῶνος ; 
ἔστι δ’ ὑμῖν οἰκήματα πολλὰ ἐντὸς τοῦ τείχους , ἐν οἷς οὐδεὶς οἰκεῖ · τούτων ἡμῖν ἓν ἀρκέσει . 
εἰ δὲ οὐκ ἐνθάδε ζῶμεν οὐδὲ πρὸς τῇ στενοχωρίᾳ τοσούτων ἀνθρώπων ἐν ταὐτῷ διαγόντων καὶ ἡμεῖς ἐνοχλοῦμεν , οὐ δήπου διά γε τοῦτο μετοικίζεσθαι ἄξιοί ἐσμεν . 
ὃ δὲ ἐτόλμησεν εἰπεῖν περὶ τῶν ναυαγίων , πρᾶγμα οὕτως ἀνόσιον καὶ πονηρόν · τοῦτο γὰρ μικροῦ ἐξελαθόμην εἰπεῖν ὃ πάντων πρῶτον ἔδει με εἰρηκέναι · τίς ἂν πιστεύσειέ ποτε ὑμῶν ; 
πρὸς γὰρ τῇ ἀσεβείᾳ καὶ ἀδύνατόν ἐστιν ἐκεῖθεν καὶ ὁτιοῦν λαβεῖν , ὅπου καὶ τῶν ξύλων οὐδὲν πλέον ἔστιν ἰδεῖν ἢ τὴν τέφραν · οὕτω πάνυ σμικρὰ ἐκπίπτει , καὶ ἔστιν ἐκείνη μόνη ἡ ἀκτὴ ἁπασῶν ἀπρόσιτος . 
καὶ τοὺς λάρους , οὓς ἅπαξ εὗρόν ποτε ἐκβεβρασμένους , καὶ τούτους ἀνέπηξα εἰς τὴν δρῦν τὴν ἱερὰν τὴν πλησίον τῆς θαλάττης . 
μὴ γὰρ εἴη ποτέ , ὦ Ζεῦ , λαβεῖν μηδὲ κερδᾶναι κέρδος τοιοῦτον ἀπὸ ἀνθρώπων δυστυχίας . 
ἀλλὰ ὠφελήθην μὲν οὐδὲν πώποτε , ἠλέησα δὲ πολλάκις ναυαγοὺς ἀφικομένους , καὶ τῇ σκηνῇ ὑπεδεξάμην , καὶ φαγεῖν ἔδωκα καὶ πιεῖν , καὶ εἴ τι ἄλλο ἐδυνάμην , ἐπεβοήθησα καὶ συνηκολούθησα μέχρι τῶν οἰκουμένων . 
ἀλλὰ τίς ἂν ἐκείνων ἐμοὶ νῦν μαρτυρήσειεν ; 
οὔκουν οὐδὲ τότε ἐποίουν μαρτυρίας ἕνεκεν ἢ χάριτος , ὅς γε οὐδ’ ὁπόθεν ἦσαν ἠπιστάμην . 
μὴ γὰρ ὑμῶν γε μηδεὶς περιπέσοι τοιούτῳ πράγματι . 
ταῦτα δὲ ἐμοῦ λέγοντος ἀνίσταταί τις ἐκ μέσων · κἀγὼ πρὸς ἐμαυτὸν ἐνεθυμήθην ὅτι ἄλλος τοιοῦτος τυχὸν ἐμοῦ καταψευσόμενος . 
ὁ δὲ εἶπεν , Ἄνδρες , ἐγὼ πάλαι τοῦτον ἀμφιγνοῶν ἠπίστουν ὅμως . 
ἐπεὶ δὲ σαφῶς αὐτὸν ἔγνωκα , δεινόν μοι δοκεῖ , μᾶλλον δὲ ἀσεβές , μὴ εἰπεῖν ἃ συνεπίσταμαι μηδ’ ἀποδοῦναι λόγῳ χάριν , ἔργῳ τὰ μέγιστα εὖ παθών . 
εἰμὶ δέ , ἔφη , πολίτης , ὡς ἴστε , καὶ ὅδε , δείξας τὸν παρακαθήμενον , καὶ ὃς ἐπανέστη · ἐτύχομεν δὲ πλέοντες ἐν τῇ Σωκλέους νηὶ τρίτον ἔτος . 
καὶ διαφθαρείσης τῆσνεὼς περὶ τὸν Καφηρέα παντελῶς ὀλίγοι τινὲς ἐσώθημεν ἀπὸ πολλῶν . 
τοὺς μὲν οὖν πορφυρεῖς ἀνέλαβον · εἶχον γὰρ αὐτῶν τινες ἀργύριον ἐν φασκωλίοις . 
ἡμεῖς δὲ γυμνοὶ παντελῶς ἐκπεσόντες δἰ ἀτραποῦ τινος ἐβαδίζομεν , ἐλπίζοντες εὑρήσειν σκέπην τινὰ ποιμένων ἢ βουκόλων , κινδυνεύοντες ὑπὸ λιμοῦ τε καὶ δίψους διαφθαρῆναι.καὶ μόλις ποτὲ ἤλθομεν ἐπὶ σκηνάς τινας , καὶ στάντες ἐβοῶμεν . 
προελθὼν δὲ οὗτος εἰσάγει τε ἡμᾶς ἔνδον καὶ ἀνέκαε πῦρ οὐκ ἀθρόον , ἀλλὰ κατ’ ὀλίγον · καὶ τὸν μὲν ἡμῶν αὐτὸς ἀνέτριβε , τὸν δὲ ἡ γυνὴ στέατι · οὐ γὰρ ἦν αὐτοῖς ἔλαιον · τέλος δὲ ὕδωρ κατέχεον θερμόν , ἕως ἀνέλαβον ἀπεψυγμένους . 
ἔπειτα κατακλίναντεσκαὶ περιβαλόντες οἷς εἶχον παρέθηκαν φαγεῖν ἡμῖν ἄρτους πυρίνους , αὐτοὶ δὲ κέγχρον ἑφθὴν ἤσθιον . 
ἔδωκαν δὲ καὶ οἶνον ἡμῖν πιεῖν , ὕδωρ αὐτοὶ πίνοντες , καὶ κρέα ἐλάφεια ὀπτῶντες ἄφθονα , τὰ δὲ ἕψοντες · τῇ δ’ ὑστεραίᾳ βουλομένους ἀπιέναι κατέσχον ἐπὶ τρεῖς ἡμέρας . 
ἔπειτα προύπεμψαν εἰς τὸ πεδίον , καὶἀπιοῦσι κρέας ἔδωκαν καὶ δέρμα ἑκατέρῳ πάνυ καλόν . 
ἐμὲ δὲ ὁρῶν ἐκ τῆς κακοπαθείας ἔτι πονήρως ἔχοντα ἐνέδυσε χιτώνιον , τῆς θυγατρὸς ἀφελόμενος · ἐκείνη δὲ ἄλλο τι ῥάκος περιεζώσατο . 
τοῦτο , ἐπειδὴ ἐν τῇ κώμῃ ἐγενόμην , ἀπέδωκα . 
οὕτως ἡμεῖς γε ὑπὸ τούτου μάλιστα ἐσώθημεν μετὰ τοὺς θεούς.ταῦτα δὲ ἐκείνου λέγοντος ὁ μὲν δῆμος ἤκουεν ἡδέως καὶ ἐπῄνουν με , ἐγὼ δὲ ἀναμνησθείς , χαῖρε , ἔφην , Σωτάδη · καὶ προσελθὼν ἐφίλουν αὐτὸν καὶ τὸν ἕτερον . 
ὁ δὲ δῆμος ἐγέλα σφόδρα , ὅτι ἐφίλουν αὐτούς . 
τότε ἔγνων ὅτι ἐν ταῖς πόλεσιν οὐ φιλοῦσιν ἀλλήλους . 
παρελθὼν δὲ ἐκεῖνος ὁ ἐπιεικὴς ὁ τὴν ἀρχὴν ὑπὲρ ἐμοῦ λέγων , 
Ἐμοί , ἔφη , ὦ ἄνδρες , δοκεῖ καλέσαι τοῦτον εἰς τὸ πρυτανεῖον ἐπὶ ξένια . 
οὐ γάρ , εἰ μὲν ἐν πολέμῳ τινὰ ἔσωσε τῶν πολιτῶν ὑπερασπίσας , πολλῶν ἂν καὶ μεγάλων δωρεῶν ἔτυχε · νυνὶ δὲ δύο σώσας πολίτας , τυχὸν δὲ καὶ ἄλλους , οἳ οὐ πάρεισιν , οὐκ ἔστιν ἄξιος οὐδεμιᾶς τιμῆς ; 
ἀντὶ δὲ τοῦ χιτῶνος , ὃν ἔδωκε τῷ πολίτῃ κινδυνεύοντι , τὴν θυγατέρα ἀποδύσας , ἐπιδοῦναι αὐτῷ τὴν πόλιν χιτῶνα καὶ ἱμάτιον , ἵνα καὶ τοῖς ἄλλοις προτροπὴ γένηται δικαίοις εἶναι καὶ ἐπαρκεῖν ἀλληλοις , ψηφίσασθαι δὲ αὐτοῖς καρποῦσθαι τὸ χωρίον καὶ αὐτοὺς καὶ τὰ τέκνα , καὶ μηδένα αὐτοῖς ἐνοχλεῖν , δοῦναι δὲ αὐτῷ καὶ ἑκατὸν δραχμὰς εἰς κατασκευήν · τὸ δὲ ἀργύριον τοῦτο ὑπὲρ τῆς πόλεως ἐγὼ παρ’ ἐμαυτοῦ δίδωμι . 
ἐπὶ τούτῳ δὲ ἐπῃνέθη , καὶ τἄλλα ἐγένετο ὡς εἶπεν . 
καὶ ἐκομίσθη παραχρῆμα εἰς τὸ θέατρον τὰ ἱμάτια καὶ τὸ ἀργύριον . 
ἐγὼ δὲ οὐκ ἐβουλόμην λαβεῖν , ἀλλ’ εἶπον ὅτι οὐ δύνασαι δειπνεῖν ἐν τῷ δέρματι . 
οὐκοῦν , εἶπον , τὸ σήμερον ἄδειπνος μενῶ . 
ὅμως δὲ ἐνέδυσάν με τὸν χιτῶνα καὶ περιέβαλον τὸ ἱμάτιον . 
ἐγὼ δὲ ἄνωθεν βαλεῖν ἐβουλόμην τὸ δέρμα , οἱ δὲ οὐκ εἴων . 
τὸ δὲ ἀργύριον οὐκ ἐδεξάμην οὐδένα τρόπον , ἀλλ’ ἀπωμοσάμην λήψεσθαι . 
εἰ δὲ ζητεῖτε τίς λάβῃ , τῷ ῥήτορι , ἔφην , δότε , ὅπως κατορύξῃ αὐτό · ἐπίσταται γὰρ δῆλον ὅτι . 
ἀπ’ ἐκείνου δὲ ἡμᾶς οὐδεὶς ἠνώχλησε . 
σχεδὸν οὖν εἰρηκότος αὐτοῦ πρὸς ταῖς σκηναῖς ἦμεν . 
κἀγὼ γελάσας εἶπον , Ἀλλ’ ἕν τι ἀπεκρύψω τοὺς πολίτας , τὸ κάλλιστον τῶν κτημάτων . 
τί τοῦτο ; 
εἶπεν . 
τὸν κῆπον , ἔφην , τοῦτον , πάνυ καλὸν καὶ λάχανα πολλὰ καὶ δένδρα ἔχοντα . 
οὐκ ἦν , ἔφη , τότε , ἀλλ’ ὕστερον ἐποιήσαμεν . 
εἰσελθόντες οὖν εὐωχούμεθα τὸ λοιπὸν τῆς ἡμέρας , ἡμεῖς μὲν κατακλιθέντες ἐπὶ φύλλων τε καὶ δερμάτων ἐπὶ στιβάδος ὑψηλῆς , ἡ δὲ γυνὴ πλησίον παρὰ τὸν ἄνδρα καθημένη . 
θυγάτηρ δὲ ὡραία γάμου διηκονεῖτο , καὶ ἐνέχει πιεῖν μέλανα οἶνον ἡδύν . 
οἱ δὲ παῖδες τὰ κρέα παρεσκεύαζον , καὶ αὐτοὶ ἅμα ἐδείπνουν παρατιθέντες , ὥστε ἐμὲ εὐδαιμονίζειν τοὺς ἀνθρώπους ἐκείνους καὶ οἴεσθαι μακαρίως ζῆν πάντων μάλιστα ὧν ἠπιστάμην . 
καίτοι πλουσίων οἰκίας τε καὶ τραπέζας ἠπιστάμην , οὐ μόνον ἰδιωτῶν , ἀλλὰ καὶ σατραπῶν καὶ βασιλέων , οἳ μάλιστα ἐδόκουν μοι τότεἄθλιοι , καὶ πρότερον δοκοῦντες , ἔτι μᾶλλον , ὁρῶντι τὴν ἐκεῖ πενίαν τε καὶ ἐλευθερίαν , καὶ ὅτι οὐδὲν ἀπελείποντο οὐδὲ τῆς περὶ τὸ φαγεῖν τε καὶ πιεῖν ἡδονῆς , ἀλλὰ καὶ τούτοις ἐπλεονέκτουν σχεδόν τι . 
ἤδη δ’ ἱκανῶς ἡμῶν ἐχόντων ἦλθε κἀκεῖνος ὁ ἕτερος . 
συνηκολούθειδὲ υἱός αὐτῷ , μειράκιον οὐκ ἀγεννές , λαγὼν φέρων . 
εἰσελθὼν δὲ οὗτος ἠρυθρίασεν · ἐν ὅσῳ δὲ ὁ πατὴρ αὐτοῦ ἠσπάζετο ἡμᾶς , αὐτὸς ἐφίλησε τὴν κόρην καὶ τὸν λαγὼν ἐκείνῃ ἔδωκεν . 
ἡ μὲν οὖν παῖς ἐπαύσατο διακονουμένη καὶ παρὰ τὴν μητέρα ἐκαθέζετο , τὸ δὲ μειράκιον ἀντ’ ἐκείνης διηκονεῖτο . 
κἀγὼ τὸν ξένονἠρώτησα , Αὕτη , ἔφην , ἐστίν , ἧς τὸν χιτῶνα ἀποδύσας τῷ ναυαγῷ ἔδωκας ; 
καὶ ὃς γελάσας , Οὐκ , ἔφη , ἀλλ’ ἐκείνη , εἶπε , πάλαι πρὸς ἄνδρα ἐδόθη , καὶ τέκνα ἔχει μεγάλα ἤδη , πρὸς ἄνδρα πλούσιον εἰς κώμην . 
οὐκοῦν , ἔφην , ἐπαρκοῦσιν ὑμῖν ὅ , τι ἂν δέησθε ; 
οὐδέν , εἶπεν ἡ γυνή , δεόμεθα ἡμεῖς . 
ἐκεῖνοι δὲ λαμβάνουσι καὶ ὁπηνίκ’ ἄντι θηραθῇ καὶ ὀπώραν καὶ λάχανα · οὐ γὰρ ἔστι κῆπος παρ’ αὐτοῖς . 
πέρυσι δὲ παρ’ αὐτῶν πυροὺς ἐλάβομεν , σπέρμα ψιλόν , καὶ ἀπεδώκαμεν αὐτοῖς εὐθὺς τῆς θερείας . 
τί οὖν ; 
ἔφην , καὶ ταύτην διανοεῖσθε διδόναι πλουσίῳ , ἵνα ὑμῖν καὶ αὐτὴ πυροὺς δανείσῃ ; 
ἐνταῦθα μέντοι ἄμφω ἠρυθριασάτην , ἡ κόρη καὶ τὸ μειράκιον.ὁ δὲ πατὴρ αὐτῆς ἔφη , Πένητα ἄνδρα λήψεται , ὅμοιον ἡμῖν κυνηγέτην · καὶ μειδιάσας ἔβλεψεν εἰς τὸν νεανίσκον . 
κἀγώ , τί οὖν οὐκ ἤδη δίδοτε ; 
ἢ δεῖ ποθεν αὐτὸν ἐκ κώμης ἀφικέσθαι ; 
δοκῶ μέν , εἶπεν , οὐ μακράν ἐστίν · ἀλλ’ ἔνδον ἐνθάδε . 
καὶ ποιήσομέν γε τοὺς γάμους ἡμέραν ἀγαθὴν ἐπιλεξάμενοι . 
κἀγώ , Πῶς , ἔφην , κρίνετε τὴν ἀγαθὴν ἡμέραν ; 
καὶ ὅς , Ὅταν μὴ μικρὸν ᾖ τὸ σελήνιον · 
δεῖ δὲ καὶ τὸν ἀέρα εἶναι καθαρόν , αἰθρίαν λαμπράν . 
κἀγώ , Τί δέ ; 
τῷ ὄντι κυνηγέτης ἀγαθός ἐστιν ; 
ἔφην . 
ἔγωγε , εἶπεν ὁ νεανίσκος , καὶ ἔλαφον καταπονῶ καὶ σῦν ὑφίσταμαι . 
ὄψει δὲ αὔριον , ἂν θέλῃς , ὦ ξένε . 
καὶ τὸν λαγὼν τοῦτον σύ , ἔφην , ἔλαβες ; 
ἐγώ , ἔφη γελάσας , τῷ λιναρίῳ τῆς νυκτός · ἦν γὰρ αἰθρία πάνυ καλὴ καὶ ἡ σελήνη τηλικαύτη τὸ μέγεθος ἡλίκη οὐδεπώποτε ἐγένετο . 
ἐνταῦθα μέντοι ἐγέλασαν ἀμφότεροι , οὐ μόνον ὁ τῆς κόρης πατήρ , ἀλλὰ καὶ ὁ ἐκείνου . 
ὁ δὲ ᾐσχύνθη καὶ ἐσιώπησε . 
λέγει οὖν ὁ τῆς κόρης πατήρ , Ἐγὼ μέν , ἔφη , ὦ παῖ , οὐδὲν ὑπερβάλλομαι . 
ὁ δὲ πατήρ σου περιμένει , ἔστ’ ἂν ἱερεῖον πρίηται πορευθείς . 
δεῖ γὰρ θῦσαι τοῖς θεοῖς . 
εἶπεν οὖν ὁ νεώτερος ἀδελφὸς τῆς κόρης , 
Ἀλλὰ ἱερεῖόν γε πάλαι οὗτος παρεσκεύακε , καὶ ἔστιν ἔνδον τρεφόμενον ὄπισθεν τῆς σκηνῆς γενναῖον . 
ἠρώτων οὖν αὐτόν , Ἀληθῶς ; 
ὁ δὲ ἔφη . 
καὶ πόθεν σοι ; 
ἔφασαν . 
ὅτε τὴν ὗν ἐλάβομεν τὴν τὰ τέκνα ἔχουσαν , τὰ μὲν ἄλλα διέδρα · καὶ ἦν , ἔφη , ταχύτερα τοῦ λαγώ · ἑνὸς δὲ ἐγὼ λίθῳ ἔτυχον καὶ ἁλόντι τὸ δέρμα ἐπέβαλον · 
τοῦτο ἠλλαξάμην ἐν τῇ κώμῃ , καὶ ἔλαβον ἀντ’ αὐτοῦ χοῖρον , καὶ ἔθρεψα ποιήσας ὄπισθεν συφεόν . 
ταῦτα , εἶπεν , ἄρα ἡ μήτηρ σοῦ ἐγέλα , ὁπότε θαυμάζοιμι ἀκούων γρυλιζούσης τῆς συός , καὶ τὰς κριθὰς οὕτως ἀνήλισκες . 
αἱ γὰρ εὐβοΐδες , εἶπεν , οὐχ ἱκαναὶ ἦσαν πιᾶναι , ἣ μηδὲ βαλάνους ἤθελεν ἐσθίειν . 
ἀλλὰ εἰ βούλεσθε ἰδεῖν αὐτήν , ἄξω πορευθείς . 
οἱ δὲ ἐκέλευον . 
ἀπῄεσαν οὖν ἐκεῖνός τε καὶ οἱ παῖδες αὐτόθεν δρόμῳ χαίροντες . 
ἐν δὲ τούτῳ ἡ παρθένος ἀναστᾶσα ἐξ ἑτέρας σκηνῆς ἐκόμισεν οὖα τετμημένα καὶ μέσπιλα καὶ μῆλα χειμερινὰ καὶ τῆς γενναίας σταφυλῆς βότρυς σφριγῶντας , καὶ ἔθηκεν ἐπὶ τὴν τράπεζαν , καταψήσασα φύλλοις ἀπὸ τῶν κρεῶν , ὑποβαλοῦσα καθαρὰν πτερίδα . 
ἧκον δὲ καὶ οἱ παῖδες τὴν ὗν ἄγοντες μετὰ γέλωτος καὶ παιδιᾶς . 
συνηκολούθει δὲ ἡ μήτηρ τοῦ νεανίσκου καὶ ἀδελφοὶ δύο παιδάρια · ἔφερον δὲ ἄρτους τε καθαροὺς καὶ ᾠὰ ἑφθὰ ἐν ξυλίνοις πίναξι καὶ ἐρεβίνθους φρυκτούς . 
ἀσπασαμένη δὲ τὸν ἀδελφὸν ἡ γυνὴ καὶ τὴν θυγατέρα καὶ τὴν ἀδελφιδῆν ἐκαθέζετο παρὰ τὸν αὑτῆς ἄνδρα , καὶ εἶπεν , ἰδοῦ τὸ ἱερεῖον , ὃ οὗτος πάλαι ἔτρεφεν εἰς τοὺς γάμους , καὶ τἄλλα τὰ παρ’ ἡμῶν ἕτοιμά ἐστι , καὶ ἄλφιτα καὶ ἄλευρα πεποίηται · 
μόνον ἴσως οἰναρίου προσδεησόμεθα · καὶ τοῦτο οὐ χαλεπὸν ἐκ τῆς κώμης λαβεῖν . 
παρειστήκει δὲ αὐτῇ πλησίον ὁ υἱὸς πρὸς τὸν κηδεστὴν ἀποβλέπων . 
καὶ ὃς μειδιάσας εἶπεν , Οὗτος , ἔφη , ἐστὶν ὁ ἐπέχων · ἴσως γὰρ ἔτι βούλεται πιᾶναι τὴν ὗν . 
καὶ τὸ μειράκιον , Αὕτη μέν , εἶπεν , ὑπὸ τοῦ λίπους διαρραγήσεται . 
κἀγὼ βουλόμενος αὐτῷ βοηθῆσαι , ὅρα , ἔφην , μὴ ἕως πιαίνεται ἡ ὗς οὗτος ὑμῖν λεπτὸς γένηται . 
ἡ δὲ μήτηρ , Ἀληθῶς , εἶπεν , ὁ ξενος λέγει , ἐπεὶ καὶ νῦν λεπτότερος αὑτοῦ γέγονε · καὶ πρῴην ᾐσθόμηντῆς νυκτὸς αὐτὸν ἐγρηγορότα καὶ προελθόντα ἔξω τῆς σκηνῆς . 
οἱ κύνες , ἔφη , ὑλάκτουν , καὶ ἐξῆλθον ὀψόμενος . 
οὐ σύ γε , εἶπεν , ἀλλὰ περιεπάτεις ἀλύων . 
μὴ οὖν πλείω χρόνον ἐῶμεν ἀνιᾶσθαι αὐτόν . 
καὶ περιβαλοῦσα ἐφίλησε τὴν μητέρα τῆς κόρης . 
ἡ δὲ πρὸς τὸν ἄνδρα τὸν ἑαυτῆς , Ποιῶμεν , εἶπεν , ὡς θέλουσι . 
καὶἔδοξε ταῦτα , καὶ εἶπον , Εἰς τρίτην ποιῶμεν τοὺς γάμους . 
παρεκάλουν δὲ κἀμὲ προσμεῖναι τὴν ἡμέραν . 
κἀγὼ προσέμεινα οὐκ ἀηδῶς , ἐνθυμούμενος ἅμα τῶν πλουσίων ὁποῖά ἐστι τά τε ἄλλα καὶ τὰ περὶ τοὺς γάμους , προμνηστριῶν τε πέρι καὶ ἐξετάσεων οὐσιῶν τε καὶ γένους , προικῶν τε καὶ ἕδνων καὶ ὑποσχέσεων καὶἀπατῶν , ὁμολογιῶν τε καὶ συγγραφῶν , καὶ τελευταῖον πολλάκις ἐν αὐτοῖς τοῖς γάμοις λοιδοριῶν καὶ ἀπεχθειῶν . 
ἅπαντα δὴ τοῦτον τὸν λόγον διῆλθον οὐκ ἄλλως οὐδ’ ὡς τάχ’ ἂν δόξαιμί τισιν , ἀδολεσχεῖν βουλόμενος , ἀλλ’ οὗπερ ἐξ ἀρχῆς ὑπεθέμην βίου καὶ τῆς τῶν πενήτων διαγωγῆς παράδειγμα ἐκτιθείς , ὃ αὐτὸς ἠπιστάμην , τῷ βουλομένῳ θεάσασθαι λόγων τε καὶ ἔργων καὶ κοινωνιῶν τῶν πρὸς ἀλλήλους , εἴ τι τῶν πλουσίων ἐλαττοῦνται διὰ τὴν πενίαν πρὸς τὸ ζῆν εὐσχημόνως καὶ κατὰ φύσιν ἢ τῷ παντὶ πλέον ἔχουσιν . 
καὶ δῆτα καὶ τὸ τοῦ Εὐριπίδου σκοπῶν , εἰ κατ’ ἀλήθειαν ἀπόρως αὐτοῖς ἔχει τὰ πρὸς τοὺς ξένους , ὡσμήτε ὑποδέξασθαί ποτε δύνασθαι μήτε ἐπαρκέσαι δεομένῳ τινί , οὐδαμῇ πω τοιοῦτον εὑρίσκω τὸ τῆς ξενίας , ἀλλὰ καὶ πῦρ ἐναύοντας προθυμότερον τῶν πλουσίων καὶ ὁδῶν ἀπροφασίστους ἡγεμόνας · 
ἐπεί τοι τὰ τοιαῦτα καὶ αἰσχύνοιντο ἄν · πολλάκις δὲ καὶ μεταδιδόντας ὧν ἔχουσιν ἑτοιμότερον · οὐ γὰρ δὴ ναυαγῷ τις δώσει ἐκείνων οὔτε τὸ τῆς γυναικὸς ἁλουργὲς ἢ τὸ τῆς θυγατρὸς οὔτε πολὺ ἧττον τούτου φόρημα , τῶν χλαινῶν τινα ἢ χιτώνων , μυρία ἔχοντες , ἀλλ’ οὐδὲ τῶν οἰκετῶν οὐδενὸς ἱμάτιον . 
δηλοῖ δὲ καὶ τοῦτο Ὅμηρος · τὸν μὲν γὰρ Εὔμαιον πεποίηκε δοῦλον καὶ πένητα ὅμως τὸν Ὀδυσσέα καλῶς ὑποδεχόμενον καὶ τροφῇ καὶ κοίτῃ · τοὺς δὲ μνηστῆρας ὑπὸ πλούτου καὶ ὕβρεως οὐ πάνυ ῥᾳδίως αὐτῷ μεταδιδόντας οὐδὲ τῶν ἀλλοτρίων , ὥς που καὶ αὐτὸς πεποίηται λέγων πρὸς τὸν Ἀντίνουν , ὀνειδίζων τὴν ἀνελευθερίαν , οὐ σύγ’ ἂν ἐξ οἴκου σῷ ἐπιστάτῃ οὐδ’ ἅλα δοίης , ὃς νῦν ἀλλοτρίοισι παρήμενος οὔτι μοι ἔτλης σίτου ἀπάρξασθαι , πολλῶν κατὰ οἶκον ἐόντων . 
καὶ τούτους μὲν ἔστω διὰ τὴν ἄλλην πονηρίαν εἶναι τοιούτους · 
ἀλλ’ οὐδὲ τὴν Πηνελόπην , καίτοι χρηστὴν οὖσαν καὶ σφόδρα ἡδέως διαλεγομένην πρὸς αὐτὸν καὶ περὶ τοῦ ἀνδρὸς πεπυσμένην , οὐδὲ ταύτην φησὶν ἱμάτιον αὐτῷ δοῦναι γυμνῷ παρακαθημένῳ , ἀλλ’ ἢ μόνον ἐπαγγέλλεσθαι , ἂν ἄρα φανῇ ἀληθεύων περὶ τοῦ Ὀδυσσέως , ὅτι ἐκείνου τοῦ μηνὸς ἥξοι , καὶ ὕστερον , ἐπειδὴ τὸ τόξον ᾔτει , τῶν μνηστήρων , οὐ δυναμένων ἐντεῖναι , χαλεπαινόντων ἐκείνῳ , ὅτι ἠξίου πρὸς αὐτοὺς ἁμιλλᾶσθαι περὶ ἀρετῆς , ἀξιοῖ δοθῆναι αὐτῷ · οὐ γὰρ δὴ περὶ τοῦ γάμου γε εἶναι κἀκείνῳ τὸν λόγον , ἀλλ’ ἐὰν τύχῃ ἐπιτείνας καὶ διαβαλὼν διὰ τῶν πελέκεων , ἐπαγγέλλεται αὐτῷ δώσειν χιτῶνα καὶ ἱμάτιον καὶ ὑποδήματα · ὡς δέον αὐτὸν τὸ Εὐρύτου τόξον ἐντεῖναι καὶ τοσούτοις νεανίσκοις ἐχθρὸν γενέσθαι , τυχὸν δὲ καὶ ἀπολέσθαι παραχρῆμα ὑπ’ αὐτῶν , εἰ μέλλει τυγχάνειν ἐξωμίδος καὶ ὑποδημάτων , ἢ τὸν Ὀδυσσέα , εἴκοσιν ἐτῶν οὐδαμοῦ πεφηνότα , ἥκοντα ἀποδεῖξαι , καὶ ταῦτα ἐν ἡμέραις ῥηταῖς · εἰ δὲ μή , ἐν τοῖς αὐτοῖς ἀπιέναι ῥάκεσι παρὰ τῆς σώφρονος καὶ ἀγαθῆς 
Ἰκαρίου θυγατρὸς βασιλίδος . 
σχεδὸν δὲ καὶ ὁ Τηλέμαχος τοιαῦτα ἕτερα πρὸς τὸν συβώτην λέγει περὶ αὐτοῦ , κελεύων αὐτὸν εἰς τὴν πόλιν πέμπειν τὴν ταχίστην πτωχεύσοντα ἐκεῖ , καὶ μὴ πλείους ἡμέρας τρέφειν ἐν τῷ σταθμῷ · καὶ γὰρ εἰ ξυνέκειτο αὐτοῖς ταῦτα , ἀλλ’ ὅ γε συβώτης οὐ θαυμάζει τὸ πρᾶγμα καὶ τὴν ἀπανθρωπίαν , ὡς ἔθους δὴ ὄντος οὕτως ἀκριβῶς καὶ ἀνελευθέρως πράττειν τὰ περὶ τοὺς ξένους τοὺς πένητας , μόνους δὲ τοὺς πλουσίους ὑποδέχεσθαιφιλοφρόνως ξενίοις καὶ δώροις , παρ’ ὧν δῆλον ὅτι καὶ αὐτοὶ προσεδόκων τῶν ἴσων ἂν τυχεῖν , ὁποῖα σχεδὸν καὶ τὰ τῶν νῦν ἐστι φιλανθρωπίας τε πέρι καὶ προαιρέσεως . 
αἱ γὰρ δὴ δοκοῦσαι φιλοφρονήσεις καὶ χάριτες , ἐὰν σκοπῇ τις ὀρθῶς , οὐδὲν διαφέρουσιν ἐράνων καὶ δανείων , ἐπὶ τόκῳ συχνῷ καὶ ταῦτα ὡστὸ πολὺ γιγνόμενα , εἰ μὴ νὴ Δί’ ὑπερβάλλει τὰ νῦν τὰ πρότερον , ὥσπερ ἐν τῇ ἄλλῃ ξυμπάσῃ κακίᾳ . 
ἔχω γε μὴν εἰπεῖν καὶ περὶ τῶν Φαιάκων καὶ τῆς ἐκείνων φιλανθρωπίας , εἴ τῳ δοκοῦσιν οὗτοι οὐκ ἀγεννῶς οὐδ’ ἀναξίως τοῦ πλούτου προσενεχθῆναι τῷ 
Ὀδυσσεῖ , μεθ’ οἵας μάλιστα διανοίας καὶ δῑ ἃς αἰτίας προυτράπησανἀφθόνως καὶ μεγαλοπρεπῶς χαρίζεσθαι . 
ἀλλὰ γὰρ πολὺ πλείω τῶν ἱκανῶν καὶ τὰ νῦν ὑπὲρ τούτων εἰρημένα . 
δῆλόν γε μὴν ὡς ὁ πλοῦτος οὔτε πρὸς ξένους οὔτε ἄλλως μέγα τι συμβάλλεται τοῖς κεκτημένοις , ἀλλὰ τοὐναντίον γλίσχρους καὶ φειδωλοὺς ὡς τὸ πολὺ μᾶλλον τῆς πενίας ἀποτελεῖν πέφυκεν . 
οὐδὲγάρ , εἴ τις αὖ τῶν πλουσίων , εἷς που τάχα ἐν μυρίοις , δαψιλὴς καὶ μεγαλόφρων τὸν τρόπον εὑρεθείη , τοῦτο ἱκανῶς δείκνυσι τὸ μὴ οὐχὶ τοὺς πολλοὺς χείρους περὶ ταῦτα γίγνεσθαι τῶν ἀπορωτέρων . 
ἀνδρὶ δὲ πένητι μὴ φαύλῳ τὴν φύσιν ἀρκεῖ τὰ παρόντα καὶ τὸ σῶμα μετρίως ἀσθενήσαντι , τοιούτου ποτὲ νοσήματος ξυμβάντοσοἷάπερ εἴωθε γίγνεσθαι τοῖς οὐκ ἀργοῖς ἑκάστοτε ἐμπιμπλαμένοις , ἀνακτήσασθαι , καὶ ξένοις ἐλθοῦσι δοῦναι προσφιλῆ ξένια , χωρὶς ὑποψίας παρ’ ἑκόντων διδόμενα ἀλύπως , οὐκ ἴσως ἀργυροῦς κρατῆρας ἢ ποικίλους πέπλους ἢ τέθριππον , τὰ Ἑλένης καὶ Μενέλεω Τηλεμάχῳ δῶρα . 
οὐδὲ γὰρ τοιούτους ὑποδέχοιντ)ἄν , ὡς εἰκός , ξένους , σατράπας ἢ βασιλέας , εἰ μή γε πάνυ σώφρονας καὶ ἀγαθούς , οἷς οὐδὲν ἐνδεὲς μετὰ φιλίας γιγνόμενον . 
ἀκολάστους δὲ καὶ τυραννικοὺς οὔτ’ ἂν οἶμαι δύναιντο θεραπεύειν ἱκανῶς ξένους οὔτ’ ἂν ἴσως προσδέοιντο τοιαύτης ξενίας . 
οὐδὲ γὰρ τῷ Μενέλεῳ δήπουθεν ἀπέβη πρὸς τὸ λῷον , ὅτι ἠδύνατο δέξασθαι τὸν πλουσιώτατον ἐκ τῆς Ἀσίας ξένον , ἄλλος δὲ οὐδεὶς ἱκανὸς ἦν ἐν τῆ Σπάρτῃ τὸν Πριάμου τοῦ βασιλέως υἱὸν ὑποδέξασθαι . 
τοιγάρτοι ἐρημώσας αὐτοῦ τὴν οἰκίαν καὶ πρὸς τοῖς χρήμασι τὴν γυναῖκα προσλαβών , τὴν δὲ θυγατέρα ὀρφανὴν τῆς μητρὸς ἐάσας , ᾤχετο ἀποπλέων . 
καὶ μετὰ ταῦτα ὁ Μενέλαος χρόνον μὲν πολὺν ἐφθείρετο πανταχόσε τῆς Ἑλλάδος , ὀδυρόμενος τὰς αὑτοῦ συμφοράς , δεόμενος ἑκάστου τῶν βασιλέων ἐπαμῦναι . 
ἠναγκάσθη δὲ ἱκετεῦσαι καὶ τὸν ἀδελφόν , ὅπως ἐπιδῷ τὴν θυγατέρα σφαγησομένην ἐν Αὐλίδι . 
δέκα δὲ ἔτη καθῆστο πολεμῶν ἐν Τροίᾳ , πάλιν ἐκεῖ κολακεύων τοὺς ἡγεμόνας τοῦ στρατοῦ καὶ αὐτὸς καὶ ὁ ἀδελφός · εἰ δὲ μή , ὠργίζοντο καὶ ( ? ? )πείλουν ἑκάστοτε ἀποπλεύσεσθαι · 
καὶ πολλοὺς πόνους καὶ κινδύνους ἀμηχάνους ὑπομένων , ὕστερον δὲ ἠλᾶτο καὶ οὐχ οἷός τ’ ἦν δίχα μυρίων κακῶν οἴκαδ’ ἀφικέσθαι . 
ἆρ’ οὖν οὐ σφόδρα ἄξιον ἄγασθαι τοῦ πλούτου κατὰ τὸν ποιητὴν καὶ τῷ ὄντι ζηλωτὸν ὑπολαβεῖν , ὅ φησιν αὐτοῦ μέγιστον εἶναι ἀγαθόν , τὸ δοῦναι ξένοις , καὶ ἐάν ποτέ τινες ἔλθωσι τρυφῶντες ἐπὶ τὴν οἰκίαν , μὴ ἀδύνατον γενέσθαι παρασχεῖν κατάλυσιν καὶ προθεῖναι ξένια , οἷς ἂν ἐκεῖνοι μάλιστα ἥδοιντο ; 
λέγομεν δὲ ταῦτα μεμνημένοι τῶν ποιητῶν , οὐκ ἄλλως ἀντιπαρεξάγοντες ἐκείνοις οὐδὲ τῆς δόξης ζηλοτυποῦντες , ἣν ἀπὸ τῶν ποιημάτων ἐκτήσαντο ἐπὶ σοφίᾳ · οὐ τούτων ἕνεκα , φιλοτιμούμενοι ἐξελέγχειν αὐτούς , ἀλλὰ παρ’ ἐκείνοις μάλιστα εὑρήσειν ἡγούμενοι τὴν τῶν πολλῶν διάνοιαν , ἃ δὴ καὶ τοῖς πολλοῖς ἐδόκει περί τε πλούτου καὶ τῶν ἄλλων , ἃ θαυμάζουσι , καὶ τί μέγιστον οἴονταί σφισι γενέσθαι ἂν ἀφ’ ἑκάστου τῶν τοιούτων . 
δῆλον γὰρ ὅτι μὴ συμφωνοῦντος αὐτοῖς τοῦ ποιήματος μηδὲ τὴν αὐτὴν γνώμην ἔχοντος οὐκ ἂν οὕτω σφόδρα ἐφίλουν οὐδὲ ἐπῄνουν ὡς σοφούς τε καὶ ἀγαθοὺς γενέσθαι καὶ τἀληθῆ λέγοντας . 
ἐπεὶ οὖν οὐκ ἔστιν ἕκαστον ἀπολαμβάνοντα ἐλέγχειν τοῦ πλήθους , οὐδ’ ἀνερωτᾶν ἅπαντας ἐν μέρει , τί γὰρ σύ , ὦ ἄνθρωπε , δέδοικας τὴν πενίαν οὕτως πάνυ , τὸν δὲ πλοῦτον ὑπερτιμᾷς , τί δ’ αὖ σὺ ἐλπίζεις κερδανεῖν μέγιστον , ἂν τύχῃς πλουτήσας ἢ νὴ Δία ἔμπορος γενόμενος ἢ καὶ βασιλεύσας ; 
(ἀμήχανον γὰρ δὴ τὸ τοιοῦτον καὶ οὐδαμῶς ἀνυστόν’ οὕτως οὖν ἐπὶ τοὺς προφήτας αὐτῶν καὶ συνηγόρους , τοὺς ποιητάς , ἐξ ἀνάγκης ἴμεν , ὡς ἐκεῖ φανερὰς καὶ μέτροις κατακεκλειμένας εὑρήσοντες τὰς τῶν πολλῶν δόξας · καὶ δῆτα οὐ πάνυ μοι δοκοῦμεν ἀποτυγχάνειν . 
τοῦτο δὲ σύνηθες δήπου καὶ τοῖς σοφωτέροις , ὃ νῦν ἡμεῖς ποιοῦμεν · ἐπεὶ καὶ αὐτοῖς τούτοις τοῖς ἔπεσιν ἀντείρηκε τῶν πάνυ φιλοσόφων τις , ὃν οὐδείς , ἐμοὶδοκεῖν , φαίη ἄν ποτε φιλονικοῦντα τούτοις τε ἀντειρηκέναι καὶ τοῖς ὑπὸ Σοφοκλέους εἰς τὸν πλοῦτον εἰρημένοις , ἐκείνοις μὲν ἐπ’ ὀλίγον , τοῖς δὲ τοῦ Σοφοκλέους ἐπὶ πλέον , οὐ μήν , ὥσπερ νῦν ἡμεῖς , διὰ μακρῶν , ἅτε οὐ παραχρῆμα κατὰ πολλὴν ἐξουσίαν διεξιών , ἀλλ’ ἐν βίβλοις γράφων.γεωργικοῦ μὲν δὴ πέρι καὶ κυνηγετικοῦ τε καὶ ποιμενικοῦ βίου τάδε πλείω διατριβὴν ἴσως παρασχόντα τοῦ μετρίου λελέχθω , προθυμουμένων ἡμῶν ἁμῃγέπῃ δεῖξαι πενίαν ὡς οὐκ ἄπορον χρῆμα βίου καὶ ζωῆς πρεπούσης ἀνδράσιν ἐλευθέροις αὐτουργεῖν ἐθέλουσιν , ἀλλ’ ἐπὶ κρείττω πολὺ καὶ συμφορώτερα ἔργα καὶ πράξεισἄγον καὶ μᾶλλον κατὰ φύσιν ἢ ἐφ’ οἷα ὁ πλοῦτος εἴωθε τοὺς πολλοὺς προτρέπειν . 
εἶεν δή , περὶ τῶν ἐν ἄστει καὶ κατὰ πόλιν πενήτων σκεπτέον ἂν εἴη τοῦ βίου καὶ τῶν ἐργασιῶν , πῶς ἂν μάλιστα διάγοντες καὶ ποἶ ἄττα μεταχειριζόμενοι δυνήσονται μὴ κακῶς ζῆν μηδὲ φαυλότερον τῶν δανειζόντων ἐπὶ τόκοις συχνοῖς , εὖ μάλ’ ἐπισταμένων τὸν ἡμερῶν τε καὶ μηνῶν ἀριθμόν , καὶ τῶν συνοικίας τε μεγάλας καὶ ναῦς κεκτημένων καὶ ἀνδράποδα πολλά · 
μήποτε σπάνια ᾖ τὰ ἐν ταῖς πόλεσιν ἔργα τοῖς τοιούτοις , ἀφορμῆς τε ἔξωθεν προσδεόμενα , ὅταν οἰκεῖν τε μισθοῦ δἑῃ καὶ τἄλλ’ ἔχειν ὠνουμένους , οὐ μόνον ἱμάτια καὶ σκεύη καὶ σῖτον , ἀλλὰ καὶξύλα , τῆς γε καθ’ ἡμέραν χρείας ἕνεκα τοῦ πυρός , κἂν φρυγάνων δέῃ ποτὲ ἢ φύλλων ἢ ἄλλου ὁτουοῦν τῶν πάνυ φαύλων , δίχα δὲ ὕδατος τὰ ἄλλα σύμπαντα ἀναγκάζωνται λαμβάνειν , τιμὴν κατατιθέντες , ἅτε πάντων κατακλειομένων καὶ μηδενὸς ἐν μέσῳ φαινομένου πλήν γε οἶμαι τῶν ἐπὶ πράσει πολλῶν καὶ τιμίων . 
τάχα γὰρ φανεῖται χαλεπὸν τοιούτῳ βίῳ διαρκεῖν μηδὲν ἄλλο κτῆμα ἔξω τοῦ σώματος κεκτημένους , ἄλλως τε ὅταν μὴ τὸ τυχὸν ἔργον μηδὲ πάνθ’ ὁμοίως συμβουλεύωμεν αὐτοῖς , ὅθεν ἔστι κερδᾶναι · ὥστε ἴσως ἀναγκασθησόμεθα ἐκβαλεῖν ἐκ τῶν πόλεων τῷ λόγῳ τοὺς κομψοὺς πένητας , ἵνα παρέχωμεν τῷ ὄντι καθ’ Ὅμηρον τὰς πόλεις εὖ ναιεταώσας , ὑπὸ μόνων τῶν μακαρίων οἰκουμένας , ἐντὸς δὲ τείχους οὐδένα ἐάσομεν , ὡς ἔοικεν , ἐλεύθερον ἐργάτην . 
ἀλλὰ τοὺς τοιούτους ἅπαντας τί δράσομεν ; 
ἢ διασπείραντες ἐν τῇ χώρᾳ κατοικιοῦμεν , καθάπερ Ἀθηναίους φασὶ νέμεσθαι καθ’ ὅλην τὴν 
Ἀττικὴν τὸ παλαιόν , καὶ πάλιν ὕστερον τυραννήσαντος Πεισιστράτου ; 
οὔκουν οὐδὲ ἐκείνοις ἀξύμφορος ἡ τοιαύτη δίαιτα ἐγένετο , οὐδὲ ἀγεννεῖς ἤνεγκε φύσεις πολιτῶν , ἀλλὰ τῷ παντὶ βελτίους καὶ σωφρονεστέρους τῶν ἐν ἄστει τρεφομένων ὕστερον ἐκκλησιαστῶν καὶ δικαστῶν καὶ γραμματέων , ἀργῶν ἅμα καὶ βαναύσων . 
οὔκουν ὁ κίνδυνος μέγας οὐδὲ χαλεπός , εἰ πάντες οὗτοι καὶ πάντα τρόπον ἄγροικοι ἔσονται · οἶμαι δ’ ὅμως αὐτοὺς οὐκ ἀπορήσειν οὐδὲ ἐν ἄστει τροφῆς . 
ἀλλὰ ἴδωμεν πόσα καὶ ἅττα πράττοντες ἐπιεικῶς ἡμῖν διάξουσιν , ἵνα μὴ πολλάκις ἀναγκασθῶσιν ἀργοὶ καθήμενοι πρός τι τῶν φαύλων τραπῆναι . 
αἱ μὲν δὴ σύμπασαι κατὰ πόλιν ἐργασίαι καὶ τέχναι πολλαὶ καὶ παντοδαπαί , σφόδρα τε λυσιτελεῖς ἔνιαι τοῖς χρωμένοις , ἐάν τις τὸ λυσιτελὲς σκοπῇ πρὸς ἀργύριον . 
ὀνομάσαι δὲ αὐτὰς πάσας κατὰ μέρος οὐ ῥᾴδιον διὰ τὸ πλῆθος καὶ τὴν ἀτοπίαν οὐχ ἧττον . 
οὐκοῦν ὅδε εἰρήσθω περὶ αὐτῶν ἐν βραχεῖ ψόγος τε καὶ ἔπαινος . 
ὅσαι μὲν σώματι βλαβεραὶ πρὸς ὑγίειαν ἢ πρὸς ἰσχὺν τὴν ἱκανὴν δῑ ἀργίαν τε καὶ ἑδραιότητα ἢ ψυχῇ ἀσχημοσύνην τε καὶ ἀνελευθερίαν ἐντίκτουσαι ἢ ἄλλως ἀχρεῖοι καὶ πρὸς οὐδὲν ὄφελός εἰσιν εὑρημέναι δῑ ἀβελτερίαν τε καὶ τρυφὴν τῶν πόλεων , ἅς γε τὴν ἀρχὴν μήτε τέχνας μήτε ἐργασίας τό γε ὀρθὸν καλεῖν · οὐ γὰρ ἄν ποτε Ἡσίοδος σοφὸς ὢν ἐπῄνεσεν ὁμοίως πᾶν ἔργον , εἴ τι τῶν πονηρῶν ἢ τῶν αἰσχρῶν ἠξίου ταύτης τῆς προσηγορίας · οἷς μὲν ἄν τις προσῇ τούτων τῶν βλαβῶν καὶ ἡτισοῦν , μηδένα ἅπτεσθαι τῶν ἐλευθέρων τε καὶ ἐπιεικῶν μηδὲἐπίστασθαι μήτε αὐτὸν μήτε παῖδας τοὺς αὑτοῦ διδάσκειν , ὡς οὔτε καθ’ Ἡσίοδον οὔτε καθ’ ἡμᾶς ἐργάτην ἐσόμενον , ἄν τι μεταχειρίζηται τοιοῦτον , ἀλλὰ ἀργίας τε ἅμα καὶ αἰσχροκερδείας ἀνελεύθερον ἕξοντα ὄνειδος , βάναυσον καὶ ἀχρεῖον καὶ πονηρὸν ἁπλῶς ὀνομαζόμενον . 
ὅσα δὲ αὖ μήτε ἀπρεπῆ τοῖς μετιοῦσι μοχθηρίαντε μηδεμίαν ἐμποιοῦντα τῇ ψυχῇ μήτε νοσώδη τῶν τε ἄλλων νοσημάτων καὶ δῆτα ἀσθενείας τε καὶ ὄκνου καὶ μαλακίας διὰ πολλὴν ἡσυχίαν ἐγγιγνομένης ἐν τῷ σώματι , καὶ μὴν χρείαν γε ἱκανὴν παρέχοντα πρὸς τὸν βίον , πάντα τὰ τοιαῦτα πράττοντες προθύμως καὶ φιλοπόνως οὔποτ’ ἂν ἐνδεεῖς ἔργου καὶ βίου γίγνοιντο , οὐδ’ ἂν ἀληθῆ τὴν ἐπίκλησιν παρέχοιεν τοῖς πλουσίοις καλεῖν αὐτούς , ᾗπερ εἰώθασιν , ἀπόρους ὀνομάζοντες , τοὐναντίον μᾶλλον ἐκείνων ὄντες πορισταὶ καὶ μηδενὸς ἀποροῦντες , ὡς ἔπος εἰπεῖν , τῶν ἀναγκαίων καὶ χρησίμων . 
φέρε οὖν μνησθῶμεν ἀφ’ ἑκατέρου τοῦ γένους , εἰ καὶ μὴ πάνυἀκριβῶς ἕκαστα φράζοντες , ἀλλ’ ὡς τύπῳ γε κατιδεῖν , τὰ ποἶ ἄττα καὶ ὧν ἕνεκα οὐ προσιέμεθα , καὶ ποῖα θαρροῦντας ἐπιχειρεῖν κελεύομεν , μηδὲν φροντίζοντας τῶν ἄλλως τὰ τοιαῦτα προφερόντων , οἷον εἰώθασι λοιδορούμενοι προφέρειν πολλάκις οὐ μόνον τὰς αὐτῶν ἐργασίας , αἷς οὐδὲν ἄτοπον πρόσεστιν , ἀλλὰ καὶ τῶν γονέων , ἄν τινος ἔριθος ἡ μήτηρ ἢ τρυγήτρια ἐξελθοῦσά ποτε ἢ μισθοῦ τιτθεύσῃ παῖδα τῶν ὀρφανῶν ἢ πλουσίων ἢ ὁ πατὴρ διδάξῃ γράμματα ἢ παιδαγωγήσῃ · μηδὲν οὖν τοιοῦτον αἰσχυνομένους ὁμόσε ἰέναι . 
οὐ γὰρ ἄλλως αὐτὰ ἐροῦσιν , ἂν λέγωσιν , ἢ ὡς σημεῖα πενίας , πενίαν αὐτὴν λοιδοροῦντες δῆλον ὅτι καὶ προφέροντες ὡς κακὸν δή τι καὶ δυστυχές , οὐ τῶν ἔργων οὐδέν . 
ὥστε ἐπειδὴ οὔ φαμεν χεῖρον οὐδὲ δυστυχέστερον πλούτου πενίαν , τοῖς δὲ πολλοῖς ἴσως καὶ ξυμφορώτερον , οὐδὲ τὸ ὄνειδος τοῦ ὀνείδους μᾶλλόν τι βαρυντέον τοῦτ’ ἐκείνου . 
εἰ γάρ τοι δέοι μὴ ὀνομάζοντας τὸ πρᾶγμα , ὅ ψέγουσι , τὰ καθ’ ἡμέραν συμβαίνοντα δῑ αὐτὸ βλασφημεῖν προφέροντας , πολὺ πλείω ἂν ἔχοιεν καὶ τῷ ὄντι αἰσχρὰ διὰ πλοῦτον γιγνόμενα , οὐχ ἥκιστα δὲ τὸ παρὰ τῷ Ἡσιόδῳ κεκριμένον ἐπονείδιστον προφέρειν , τὸ τῆς ἀργίας , λέγοντες , ὅτι σε , ὦ ἄνθρωπε , οὔτε σκαπτῆρα θεοὶ θέσαν οὔτ’ ἀροτῆρα , καὶ ὅτι ἄλλως τὰς χεῖρας ἔχεις κατὰ τοὺς μνηστῆρας ἀτρίπτους καὶ ἁπαλάς . 
οὐκοῦν τόδε μὲν οἶμαι παντί τῳ δῆλον καὶ πολλάκις λεγόμενον ἴσως ὅτι βαφεῖς μὲν καὶ μυρεψοὺς καὶ βυρσοδέψας σὺν κουρικῇ γυναικῶν τε καὶ ἀνδρῶν , οὐ πολύ τι διαφερούσαις τὰ νῦν , καὶ ποικιλτικῇ πάσῃ σχεδὸν οὐκ ἐσθῆτος μόνον , ἀλλὰ καὶ τριχῶν καὶ χρωτός , ἐγχούσῃ καὶ ψιμυθίῳ καὶ πᾶσι φαρμάκοις μηχανωμένῃ ὥρας ψευδεῖς καὶ νόθα εἴδωλα , ἔτι δὲ ἐν οἰκιῶν ὀροφαῖς καὶ τοίχοις καὶ ἐδάφει τὰ μὲν χρώμασι , τὰ δὲ λίθοις , τὰ δὲ χρυσῷ , τὰ δ’ ἐλέφαντι ποικιλλόντων , τὰ δὲ αὐτῶν τοίχων γλυφαῖς , τὸ μὲν ἄριστον μή παραδέχεσθαι καθόλου τὰς πόλεις , τὸ δὲ ἡμῖν ἐν τῷ παρόντι λόγῳ διορίσαι μηδένα ἂν τοιοῦτον γίγνεσθαι τῶν ἡμετέρων πενήτων , οἷς πρὸς τοὺς πλουσίους ἡμεῖς ἀγωνιζόμεθα ὥσπερ χορῷ τὰ νῦν , οὐχ ὑπὲρ εὐδαιμονίας προκειμένου τοῦ ἀγῶνος · οὐ γὰρ πενίᾳ τοῦτό γε πρόκειται τὸ ἆθλον οὐδὲ αὖ πλούτῳ , μόνης δὲ ἀρετῆς ἐστιν ἐξαίρετον · 
ἄλλως δὲ ὑπὲρ ἀγωγῆς τινος καὶ μετριότητος βίου . 
καὶ τοίνυν οὐδ’ ὑποκριτὰς τραγικοὺς ἢ κωμικοὺς ἤ διά τινων μίμων ἀκράτου γέλωτος δημιουργοὺς οὐδὲ ὀρχηστὰς οὐδὲ χορευτὰς , πλήν γε τῶν ἱερῶν χορῶν , ἀλλ’ οὐκ ἐπί γε τοῖς Νιόβης ἤ Θυέστου πάθεσιν ᾅδοντας ἤ ὀρχουμένους , οὐδὲ κιθαρῳδοὺς οὐδὲ αὐλητὰς περὶ νίκης ἐν θεάτροις ἁμιλλωμένους , εἰ καί τινες τῶν ἐνδόξων πόλεων ἐπὶ τούτοις ἡμῖν δυσχερῶς ἕξουσι , Σμύρνα καὶ Χίος , καὶ δῆτα σὺν ταύταις καὶ τὸ Ἄργος , ὡς τὴν Ὁμήρου τε καὶ Ἀγαμέμνονος δόξανοὐκ ἐώντων αὔξεσθαι τὸ γοῦν ἐφ’ ἡμῖν · τυχὸν δὲ καὶ Ἀθηναῖοι χαλεπανοῦσιν , ἀτιμάζεσθαι νομίζοντες τοὺς σφετέρους ποιητὰς τραγικοὺς καὶ κωμικούς , ὅταν τοὺς ὑπηρέτας αὐτῶν ἀφαιρώμεθα , μηδὲν ἀγαθὸν φάσκοντες ἐπιτηδεύειν . 
εἰκὸς δὲ ἀγανακτεῖν καὶ Θηβαίους , ὡς τῆς νίκης αὐτῶν ὑβριζομένης , ἣν προεκρίθησαν ὑπὸτῆς Ἑλλάδος νικᾶν ἐπ’ αὐλητικῇ · ταύτην δὲ τὴν νίκην οὕτω σφόδρα ἠγάπησαν , ὥστε ἀναστάτου τῆς πόλεως αὐτοῖς γενομένης καὶ ἔτι νῦν σχεδὸν οὔσης πλὴν μικροῦ μέρους , τῆς Καδμείας οἰκουμένης , τῶν μὲν ἄλλων οὐδενὸς ἐφρόντισαν τῶν ἠφανισμένων ἀπὸ πολλῶν μὲν ἱερῶν , πολλῶν δὲ στηλῶν καὶ ἐπιγραφῶν , τὸν δὲ Ἑρμῆν ἀναζητήσαντεσπάλιν ἀνώρθωσαν , ἐφ’ ᾧ ἦν τὸ ἐπίγραμμα τὸ περὶ τῆς αὐλητικῆς , 
Ἑλλὰς μὲν Θήβας νικᾶν προέκρινεν ἐν αὐλοῖς · 
καὶ νῦν ἐπὶ μέσης τῆς ἀρχαίας ἀγορᾶς ἓν τοῦτο ἄγαλμα ἕστηκεν ἐν τοῖς ἐρειπίοις · οὐ δὴ φοβηθέντες οὐδένα τούτων οὐδὲ τοὺς ἐπιτιμήσοντασἡμῖν , ὡς τὰ σπουδαιότατα παρὰ τοῖς Ἕλλησι ψέγομεν , ἅπαντα τὰ τοιαῦτα οὐκ αἰδημόνων οὐδὲ ἐλευθέρων ἀνθρώπων ἀποφαινόμενοι ἔργα , ὡς ἄλλα τε πολλὰ δυσχερῆ πρόσεστιν αὐτοῖς καὶ δὴ μέγιστον τὸ τῆς ἀναιδείας , τὸ μᾶλλον τοῦ δέοντος φρονεῖν τὸν ὄχλον , ὅπερ μέγιστον θρασύνεσθαι καλεῖν ὀρθότερον . 
οὔκουν οὐδὲ κήρυκασὠνίων οὐδὲ κλοπῶν ἢ δρασμῶν μήνυτρα προτιθέντας ἐν ὁδοῖς καὶ ἐν ἀγορᾷ φθεγγομένους μετὰ πολλῆς ἐλευθερίας , οὐδὲ συμβολαίων καὶ προκλήσεων καὶ καθόλου τῶν περὶ δίκας καὶ ἐγκλήματα συγγραφεῖς , προσποιουμένους νόμιμον ἐμπειρίαν , οὐδὲ αὖ τοὺς σοφούς τε καὶ δεινοὺς δικορράφους τε καὶ συνηγόρους , μισθοῦ πᾶσιν ὁμοίως ἐπαγγελλομένους βοηθήσειν , καὶ ἀδικοῦσι τὰ μέγιστα , καὶ ἀναισχυντήσειν ὑπὲρ τῶν ἀλλοτρίων ἀδικημάτων καὶ σχετλιάσειν καὶ βοήσεσθαι καὶ ἱκετεύσειν ὑπὲρ τῶν οὔτε φίλων οὔτε συγγενῶν σφίσιν ὄντων , σφόδρα ἐντίμους καὶ λαμπροὺς ἐνίους εἶναι δοκοῦντας ἐν τῇ πόλει , οὐδὲ τοιοῦτον οὐδένα ἀξιοῖμεν ἂν ἐκείνων γίγνεσθαι , παραχωρεῖν δὲ ἑτέροις . 
χειροτέχνας μὲν γὰρ ἐξ αὐτῶν τινας ἀνάγκη γενέσθαι , γλωσσοτέχνας δὲ καὶ δικοτέχνας οὐδεμία ἀνάγκη . 
τούτων δὲ τῶν εἰρημένων τε καὶ ῥηθησομένων εἴ τινα δοκεῖ χρήσιμα ταῖς πόλεσιν , ὥσπερ ταῖς νῦν οἰκουμέναις , οἷον δὴ ἴσως τὸ περὶ τὴν τῶν δικῶν ἀναγραφὴν καὶ τῶν συμβολαίων , τάχα δὲ καὶ κηρυγμάτων ἐνίων , ὅπως ἂν ἢ ὑφ’ ὧν γιγνόμενα ἥκιστα ἂν εἴη βλαβερὰ , οὐ νῦν καιρός ἐστι διορίζειν . 
οὐ γὰρ πολιτείαν ἐν τῷ παρόντι διατάττομεν , ὁποία τις ἂν ἢ ἀρίστη γένοιτο ἢ πολλῶν ἀμείνων , ἀλλὰ περὶ πενίας προυθέμεθα εἰπεῖν ὡς οὐκ ἄπορα αὐτῇ τὰ πράγματά ἐστιν , ᾗπερ δοκεῖ τοῖς πολλοῖς αὐτή τε εἶναι φευκτὸν καὶ κακόν , ἀλλὰ μυρίας ἀφορμὰς πρὸς τὸ ζῆν παρέχει τοῖς αὐτουργεῖν βουλομένοις οὔτε ἀσχήμονας οὔτε βλαβεράς . 
ἀπὸ γὰρ αὐτῆς ἀρχῆς ταύτης τὰ περὶ γεωργίας καὶ θήρας προυτράπημεν προδιελθεῖν ἐπὶ πλέον πρότερον , καὶ νῦν περὶ τῶν κατὰ ἄστυ ἐργασιῶν , τίνες αὐτῶν πρέπουσαι καὶ ἀβλαβεῖς τοῖς μὴ κάκιστα βιωσομένοις καὶ τίνες χείρους ἂν ἀποτελοῖεν τοὺς ἐπ’ αὐτῶν . 
εἰ δὲ πολλὰ τῶν εἰρημένων καθόλου χρήσιμά ἐστι πρὸς πολιτείαν καὶ τὴν τοῦ προσήκοντος αἵρεσιν , ταύτῃ καὶ δικαιότερον συγγνώμην ἔχειν τοῦ μήκους τῶν λόγων , ὅτι οὐ μάτην ἄλλως οὐδὲ περὶ ἄχρηστα πλανωμένῳ πλείονες γεγόνασιν . 
ἡ γὰρ περὶ ἐργασιῶν καὶ τεχνῶν σκέψις καὶ καθόλου περὶ βίου προσήκοντος ἢ μὴ τοῖς μετρίοις καὶ καθ’ αὑτὴν ἀξία πέφηνεν πολλῆς καὶ πάνυ ἀκριβοῦς θεωρίας . 
χρὴ οὖν τὰς ἐκτροπὰς τῶν λόγων , ἄν καὶ σφόδρα μακροὶ δοκῶσι , μὴ μέντοι περί γε φαύλων μηδὲ ἀναξίων λόγων μηδὲ οὐ προσηκόντων , μὴ δυσσκόλως φέρειν , ὡς οὐκ αὐτὴν λιπόντος τὴν τῶν ὅλων ὑπόθεσιν τοῦ λέγοντος , ἕως ἂν περὶ τῶν ἀναγκαίων καὶ προσηκόντων φιλοσοφίᾳ διεξίῃ . 
σχεδὸν γὰρ κατὰ τοῦτο μιμούμενοι τοὺς κυνηγέτας οὐκ ἂν ἁμαρτάνοιμεν · οἵ γε ἐπειδὰν τὸ πρῶτον ἴχνος ἐκλαβόντες κἀκείνῳἑπόμενοι μεταξὺ ἐπιτύχωσιν ἑτέρῳ φανερωτέρῳ καὶ μᾶλλον ἐγγύς , οὐκ ὤκνησαν τούτῳ ξυνακολουθήσαντες , καὶ ἑλόντες τὸ ἐμπεσὸν ὕστερον ἴσως οὖν οὐδὲ ἐκεῖνο μεμπτέον , ὅστις περὶ ἀνδρὸς δικαίου καὶ δικαιοσύνης λέγειν ἀρξάμενος , μνησθεὶς πόλεως παραδείγματος ἕνεκεν , πολλαπλάσιον λόγον ἀνάλωσεν περὶπολιτείας , καὶ οὐ πρότερον ἀπέκαμε πρὶν ἢ πάσας μεταβολὰς καὶ ἅπαντα γένη πολιτειῶν διεξῆλθε , πάνυ ἐναργῶς τε καὶ μεγαλοπρεπῶς τὰ ξυμβαίνοντα περὶ ἑκάστην ἐπιδεικνύς · εἰ καὶ παρά τισιν αἰτίαν ἔχει περὶ τοῦ μήκους τῶν λόγων καὶ τῆς διατριβῆς τῆς περὶ τὸ παράδειγμα δήπουθεν · ἀλλ’ ὡς οὐδὲν ὄντα πρὸς τὸ προκείμενοντὰ εἰρημένα καὶ οὐδ’ ὁπωστιοῦν σαφεστέρου δῑ αὐτὰ τοῦ ζητουμένου γεγονότος , οὗπερ ἕνεκεν ἐξ ἀρχῆς εἰς τὸν λόγον παρελήφθη , διὰ ταῦτα , εἴπερ ἄρα , οὐ παντάπασιν ἀδίκως εὐθύνεται . 
ἐὰν οὖν καὶ ἡμεῖς μὴ προσήκοντα μηδὲ οἰκεῖα τῷ προκειμένῳ φαινώμεθα διεξιόντες , μακρολογεῖν εἰκότως ἄν λεγοίμεθα . 
καθ’ αὑτὸδὲ ἄλλως οὔτε μῆκος οὔτε βραχύτητα ἐν λόγοις ἐπαινεῖν ἢ ψέγειν δίκαιον . 
περὶ δὲ τῶν λοιπῶν τῶν ἐν ταῖς πόλεσι πράξεων χρὴ θαρροῦντας διαπερᾶναι , τῶν μὲν μιμνησκομένους , τὰ δὲ καὶ ἐῶντας ἄρρητά τε καὶ ἀμνημόνευτα . 
οὐ γὰρ δὴ περί γε πορνοβοσκῶν καὶπερὶ πορνοβοσκίας ὡς ἀμφιβόλων ἀπαγορευτέον , ἀλλὰ καὶ πάνυ ἰσχυριστέον τε καὶ ἀπορρητέον , λέγοντι μηδένα προσχρῆσθαι μήτε οὖν πένητα μήτε πλούσιον ἐργασίᾳ τοιαύτῃ , μισθὸν ὕβρεως καὶ ἀκολασίας ὁμοίως παρὰ πᾶσιν ἐπονείδιστον ἐκλέγοντας , ἀναφροδίτου μίξεως καὶ ἀνεράστων ἐρώτων κέρδους ἕνεκα γιγνομένους συναγωγούς , αἰχμάλωτα σώματα γυναικῶν ἢ παίδων ἢ ἄλλως ἀργυρώνητα ἐπ’ αἰσχύνῃ προϊστάντας ἐπ’ οἰκημάτων ῥυπαρῶν , πανταχοῦ τῆς πόλεως ἀποδεδειγμένων , ἔν τε παρόδοις ἀρχόντων καὶ ἀγοραῖς , πλησίον ἀρχείων τε καὶ ἱερῶν , μεταξὺ τῶν ὁσιωτάτων , μήτ’ οὖν βαρβαρικὰ σώματα μήτε Ἑλλήνων πρότερον μὲν οὐ πάνυ , τὰ νῦν δὲ ἀφθόνῳ τε καὶ πολλῇ δουλείᾳ κεχρημένων , ἐπὶ τὴν τοιαύτην λώβην καὶ ἀνάγκην ἄγοντας , ἱπποφορβῶν καὶ ὀνοφορβῶν πολὺ κάκιον καὶ ἀκαθαρτότερον ἔργον ἐργαζομένους , οὐ κτήνεσι κτήνη δίχα βίας ἑκόντα ἑκοῦσιν ἐπιβάλλοντας οὐδὲν αἰσχυνομένοις , ἀλλὰ ἀνθρώποις αἰσχυνομένοις καὶ ἄκουσιν οἰστρῶντας καὶ ἀκολάστους ἀνθρώπους ἐπ’ ἀτελεῖ καὶ ἀκάρπῳ συμπλοκῇ σωμάτων φθορὰν μᾶλλον ἢ γένεσιν ἀποτελούσῃ , οὐκ αἰσχυνομένους οὐδένα ἀνθρώπων ἢ θεῶν , οὔτε Δία γενέθλιον οὔτε Ἥραν γαμήλιον οὔτε 
Μοίρας τελεσφόρους ἢ λοχίαν Ἄρτεμιν ἢ μητέρα Ῥέαν , οὐδὲ τὰς προεστώσας ἀνθρωπίνης γενέσεως Εἰλειθυίας οὐδὲ Ἀφροδίτην ἐπώνυμον τῆς κατὰ φύσιν πρὸς τὸ θῆλυ τοῦ ἄρρενος συνόδου τε καὶ ὁμιλίας · μὴ δὴ ἐπιτρέπειν τὰ τοιαῦτα κέρδη μηδὲ νομοθετεῖν μήτε ἄρχοντα μήτε νομοθέτην μήτ’ ἐν ταῖς ἄκρως πρὸς ἀρετὴν οἰκησομέναις πόλεσιν μήτ’ ἐν ταῖς δευτέραις ἢ τρίταις ἢ τετάρταις ἢ ὁποιαισοῦν , ἐὰν ἐπ’ αὐτῶν τινι ᾖ τὰ τοιαῦτα κωλύειν . 
ἐὰν δ’ ἄρα παλαιὰ ἔθη καὶ νοσήματα ἐσκιρωμένα χρόνῳ παραλάβῃ , μήτοι γε παντελῶς ἐᾶν ἀθεράπευτα καὶ ἀκόλαστα , ἀλλὰ σκοποῦντα τὸ δυνατὸν ἁμῃγέπῃ στέλλειν καὶ κολάζειν . 
ὡς οὔποτε φιλεῖ τὰ μοχθηρὰ μένειν ἐπὶ τοῖς αὐτοῖς , ἀλλ’ ἀεὶ κινεῖται καὶ πρόεισιν ἐπὶ τὸ ἀσελγέστερον , μηδενὸς ἀναγκαίου μέτρου τυγχάνοντα . 
δεῖ δὴ ποιεῖσθαί τινα ἐπιμέλειαν , μὴ πάνυ τι πρᾴως μηδὲ ῥᾳθύμως φέροντας τὴν εἰς τὰ ἄτιμα καὶ δοῦλα σώματα ὕβριν , οὐ ταύτῃ μόνον , ᾗ κοινῇ τὸ ἀνθρώπινον γένος ἅπαν ἔντιμον καὶ ὁμότιμον ὑπὸ τοῦ φύσαντος θεοῦ ταὐτὰ σημεῖα καὶ σύμβολα ἔχον τοῦ τιμᾶσθαι δικαίως καὶ λόγον καὶ ἐμπειρίαν καλῶν τε καὶ αἰσχρῶν γέγονεν , ἀλλὰ κἀκεῖνο ἐνθυμουμένους , ὅτι χαλεπὸν ὕβρει τρεφομένῃ δῑ ἐξουσίαν ὅρον τινὰ εὑρεῖν , ὃν οὐκ ἂν ἔτι τολμήσαι διὰ φόβον ὑπερβαίνειν · 
ἀλλ’ ἀπὸ τῆς ἐν τοῖς ἐλάττοσι δοκοῦσι καὶ ἐφειμένοις μελέτης καὶ συνηθείας ἀκάθεκτον τὴν ἰσχὺν καὶ ῥώμην λαβοῦσα οὐδενὸς ἔτι φείδεται τῶν λοιπῶν . 
ἤδη οὖν χρὴ παντὸς μᾶλλον οἴεσθαι τὰσἐν τῷ μέσῳ ταύτας φανερὰς καὶ ἀτίμους μοιχείας καὶ λίαν ἀναισχύντως καὶ ἀνέδην γιγνομένας , ὅτι τῶν ἀδήλων καὶ ἀφανῶν εἰς ἐντίμους γυναῖκάς τε καὶ παῖδας ὕβρεων οὐχ ἥκιστα παρέχουσι τὴν αἰτίαν , τοῦ πάνυ ῥᾳδίως τὰ τοιαῦτα τολμᾶσθαι , τῆς αἰσχύνης ἐν κοινῷ καταφρονουμένης , ἀλλ’ οὐχ , ὥσπερ οἴονταί τινες , ὑπὲρ ἀσφαλείασκαὶ ἀποχῆς ἐκείνων εὑρῆσθαι τῶν ἁμαρτημάτων . 
τάχ’ οὖν λέγοι τις ἂν ἀγροικότερον οὕτω πως · ὦ σοφοὶ νομοθέται καὶ ἄρχοντες οἱ παραδεξάμενοι τὰ τοιαῦτα ἀπ’ ἀρχῆς , ὡς δή τι θαυμαστὸν εὑρηκότες ταῖς πόλεσιν ὑμεῖς σωφροσύνης φάρμακον , ὅπως ὑμῖν μὴ τὰ φανερὰ ταῦτα καὶ ἄκλειστα οἰκήματα τὰς κεκλειμένασοἰκίας καὶ τοὺς ἔνδοθεν θαλάμους ἀναπετάσῃ , καὶ τοὺς ἔξω καὶ φανερῶς ἀσελγαίνοντας ἀπὸ μικρᾶς δαπάνης ἐπὶ τὰς ἐλευθέρας καὶ σεμνὰς τρέψῃ γυναῖκας μετὰ πολλῶν χρημάτων τε καὶ δώρων , τὸ σφόδρα εὔωνον καὶ μετ’ ἐξουσίας οὐκέτι στέργοντας , ἀλλ’ αὐτὸ δὴ τὸ κεκωλυμένον ἐν φόβῳ τε καὶ πολλοῖς ἀναλώμασι διώκοντας . 
ὄψεσθε δὲ αὐτό , ἐμοὶ δοκεῖν , ἀκριβέστερον , ἐὰν σκοπῆτε · παρ’ οἷς γὰρ καὶ τὰ τῶν μοιχειῶν μεγαλοπρεπέστερόν πως παραπέμπεται , πολλῆς καὶ σφόδρα φιλανθρώπου τῆς εὐγνωμοσύνης τυγχάνοντα , τὰ μὲν πολλὰ ὑπὸ χρηστότητος οὐκ αἰσθανομένων τῶν ἀνδρῶν , τὰ δέ τινα οὐχ ὁμολογούντων εἰδέναι , ξένους δὲ καὶ φίλους καὶ ξυγγενεῖστοὺς μοιχοὺς καλουμένους ἀνεχομένων , καὶ αὐτῶν ἐνίοτε φιλοφρονουμένων καὶ παρακαλούντων ἐν ταῖς ἑορταῖς καὶ θυσίαις ἐπὶ τὰς ἑστιάσεις , ὡς ἂν οἶμαι τοὺς οἰκειοτάτους , ἐπὶ δὲ τοῖς σφόδρα ἐκδήλοις καὶ φανεροῖς μετρίας τὰς ὀργὰς ποιουμένων · παρ’ οἷς , φημί , ταῦθ’ οὕτως ἐπιεικῶς ἐξάγεται τὰ περὶ τὰς γυναῖκας , οὐδὲ περὶ τῶν παρθένων ἐκεῖ θαρρῆσαι ῥᾴδιον τῆς κορείας οὐδὲ τὸν ὑμέναιον ὡς ἀληθῶς καὶ δικαίως ᾀδόμενον ἐν τοῖς παρθενικοῖς γάμοις πιστεῦσαί ποτε . 
ἢ οὐκ ἀνάγκη πολλὰ ἐοικότα ξυμβαίνειν αὐτόθι τοῖς παλαιοῖς μύθοις , δίχα γε τῆς τῶν πατέρων ὀργῆς καὶ πολυπραγμοσύνης , ἀλλὰ πολλῶν μιμουμένων τοὺς τῶν θεῶν ἔρωτας λεγομένους , χρυσοῦ τε πολλοῦ διαρρέοντος διὰ τῶν ὀρόφων καὶ πάνυ ῥᾳδίως , ἅτε οὐ χαλκῶν ὄντων οὐδὲ λιθίνων τῶν οἰκημάτων , καὶ νὴ Δία ἀργύρου στάζοντος οὐ κατ’ ὀλίγον οὐδ’ εἰς τοὺς τῶν παρθένων κόλπους μόνον , ἀλλ’ εἴς τε μητέρων καὶ τροφῶν καὶ παιδαγωγῶν , καὶ ἄλλων πολλῶν καὶ καλῶν δώρων τῶν μὲν κρύφα εἰσιόντων διὰ τῶν στεγῶν , ἔστι δ’ ὧν φανερῶς κατ’ αὐτάς που τὰς κλισίας ; 
τί δ’ ; 
ἐν ποταμοῖς καὶ ἐπὶ κρηνῶν οὐκ εἰκὸς ὅμοια πολλὰ γενέσθαι τοῖς πρότερον λεγομένοις ὑπὸ τῶν ποιητῶν ; 
πλὴν ἴσως γε οὐ δημόσια γιγνόμενα οὐδ’ ἐν τῷ φανερῷ , κατ’ οἰκίας δὲ οὕτως εὐδαίμονας κήπων τε καὶ προαστείων πολυτελεῖς ἐπαύλεις ἔν τισι νυμφῶσι κατεσκευασμένοις καὶ θαυμαστοῖς ἄλσεσιν , ἅτε οὐ περὶ πενιχρὰς οὐδὲ πενήτων βασιλέων οἵας ὑδροφορεῖν τε καὶ παίζειν παρὰ τοῖς ποταμοῖς , ψυχρὰ λουτρὰ λουομένας καὶ ἐν αἰγιαλοῖς ἀναπεπταμένοις , ἀλλὰ μακαρίας καὶ μακαρίων γονέων , ἐν βασιλικαῖς καταγωγαῖς ἴδια πάντα ταῦτα ἐχούσαις , πολὺ κρείττονα καὶ μεγαλοπρεπέστερα τῶν κοινῶν . 
ἀλλ’ ἴσως γε οὐδὲν ἧττον ἔμελλον ἐν ἐκείνῃ τῇ πόλει παῖδας προσδοκᾶν ἐσομένους , οἷον Ὅμηρος εἴρηκεν Εὔδωρον , υἱὸν Ἑρμοῦ καὶ 
Πολυδώρας , ὑποκοριζόμενος αὐτὸν οἶμαι κατὰ τὴν γένεσιν , παρθένιος , τὸν ἔτικτε χορῷ καλὴ Πολυδώρη . 
σχεδὸν δὲ καὶ παρὰ Λακεδαιμονίοις ἔτυχόν τινες ταύτης τῆς ἐπωνυμίας τῶν οὕτως γενομένων , Παρθενίαι κληθέντες συχνοί · ὥστ’ , εἰ μὴ διεφθείροντο οἱ πλείους τῶν ἐν ταῖς οὕτως τρυφώσαις πόλεσι γιγνομένων , ἅτε οὐδαμῶς οἶμαι δαιμονίου τυγχάνοντες ἐπιμελείας , οὐδὲν ἂν ἐκώλυε πάντα μεστὰ ἡρώων εἶναι . 
νῦν δὲ οἱ μὲν ἀπόλλυνται παραχρῆμα · ὅσοι δ’ ἂν καὶ φανῶσι , κρύφα ἐν δούλου σχήματι μένουσιν ἄχρι γήρως , ἅτε οὐδὲν αὐτοὺς δυναμένωντῶν σπειράντων προσωφελεῖν . 
εἶεν δή , παρ’ οἷς ἂν καὶ τὰ περὶ τὰς κόρας οὕτως ἁπλῶς ἔχῃ , τί χρὴ προσδοκᾶν τοὺς κόρους , ποίας τινὸς παιδείας καὶ ἀγωγῆς τυγχάνειν ; 
ἔσθ’ ὅπως ἂν ἀπόσχοιτο τῆς τῶν ἀρρένων λώβης καὶ φθορᾶς τό γε ἀκόλαστον γένος , τοῦτον ἱκανὸν καὶ σαφῆ ποιησάμενον ὅρον τὸν τῆς φύσεως , ἀλλ)οὐκ ἂν ἐμπιμπλάμενον πάντα τρόπον τῆς περὶ γυναῖκας ἀκρασίας διακορὲς γενόμενον τῆς ἡδονῆς ταύτης ζητοίη ἑτέραν μείζω καὶ παρανομωτέραν ὕβριν ; 
ὡς τά γε γυναικῶν , αὐτῶν σχεδόν τι τῶν ἐλευθέρων καὶ παρθένων , ἐφάνη ῥᾴδια καὶ οὐδεὶς πόνος θηρῶντι μετὰ πλούτου τὴν τοιάνδε θήραν · οὐδὲ ἐπὶ τὰς πάνυ σεμνὰς καὶσεμνῶν τῷ ὄντι γυναῖκας καὶ θυγατέρας ὅστις ἂν ἴῃ σὺν τῇ τοῦ 
Διὸς μηχανῇ , χρυσὸν μετὰ χεῖρας φέρων , οὐ μήποτε ἀποτυγχάνῃ . 
ἀλλ’ αὐτά που τὰ λοιπὰ δῆλα παρὰ πολλοῖς γιγνόμενα . 
ὁ γὰρ ἄπληστος τῶν τοιούτων ἐπιθυμιῶν , ὅταν μηδὲν εὑρίσκῃ σπάνιον μηδὲ ἀντιτεῖνον ἐν ἐκείνῳ τῷ γένει , καταφρονήσας τοῦ ῥᾳδίου καὶ ἀτιμάσας τὴν ἐν ταῖς γυναιξὶν Ἀφροδίτην ὡς ἕτοιμον δή τινα καὶ τῷ ὄντι θῆλυν παντελῶς ἐπὶ τὴν ἀνδρωνῖτιν μεταβήσεται , τοὺς ἄρξοντας αὐτίκα μάλα καὶ δικάσοντας καὶ στρατηγήσοντας ἐπιθυμῶν καταισχύνειν , ὡς ἐνθάδε που τὸ χαλεπὸν καὶ δυσπόριστον εὑρήσων τῶν ἡδονῶν εἶδος , τοῖς ἄγαν φιλοπόταις καὶ οἰνόφλυξι ταὐτὸ πεπονθὼς πάθος · ὁ ? ? ) πολλάκις μετὰ πολλὴν ἀκρατοποσίαν καὶ συνεχῆ οὐκ ἐθέλοντες πιεῖν αὐχμὸν ἐξεπίτηδες μηχανῶνται διά τε ἱδρώτων καὶ σιτίων ἁλμυρῶν καὶ δριμέων προσφορᾶς . 
ΡΟΔΙΑΚΟΣ . 
εἰκὸς μέν ἐστιν , ὦ ἄνδρες Ῥόδιοι , τοὺς πολλοὺς ὑμῶν ἐμὲ νομίζειν ὑπὲρ ἰδίου τινὸς πράγματος ἐντευξόμενον ὑμῖν ἀφῖχθαι · 
ὥστε ἐπειδὰν αἴσθησθε τῶν ὑμετέρων τι κοινῶν ἐγχειροῦντα ἐπανορθοῦν , δυσχερανεῖτε ἴσως , εἰ μήτε πολίτης ὢν μήτε κληθεὶς ὑφ’ ὑμῶν ἔπειτα ἀξιῶ συμβουλεύειν , καὶ ταῦτα ὑπὲρ οὐδενὸς ὧν σκεψόμενοι συνεληλύθατε . 
ἐγὼ δὲ ἂν μὲν ὑμῖν ἀκούσασιν ἢ μηδὲν τῶν δεόντων ἢ περί τινος τῶν μὴ πάνυ ἀναγκαίων φανῶ λέγων , δικαίως ἂν ἀμφότερά φημι δόξειν , ἅμα εὐήθης καὶ περίεργος · 
ἐὰν δ’ ὡς οἷόν τε καὶ περὶ μεγίστου πράγματος , καὶ τούτου σφόδρα φαύλως ἔχοντος , ὥστε δημοσίᾳ τὴν πόλιν ἀπ’ αὐτοῦ διαβεβλῆσθαι καὶ πάντας ὑμᾶς ἐπὶ πᾶσι τοῖς ἄλλοις εὐδοκιμοῦντας καθ’ ἒν τοῦτο δόξης οὐ προσηκούσης τυγχάνειν , εἰκότως ἄν μοι χάριν ἔχοιτε καὶ νομίζοιτε εὔνουν ἑαυτοῖς . 
δῆλον γὰρ ὡς εἰ μὴ πάνυ τις ὑμᾶς ἀγαπᾷ , τοῖς γε ἄλλοις οὐθὲν μέλει δήπου τῶν ὑμῖν τινα φερόντων αἰσχύνην ἢ βλάβην . 
οὐκοῦν ἄτοπον , εἰ μὲν ἀργύριόν τις ὑμῖν ἐχαρίζετο ἀφ’ ἑαυτοῦ , ξένος ἢ μέτοικος , τοῦτον μὲν οὐκ ἂν ἡγεῖσθε περίεργον , ὅτι μηδὲν προσήκειν δοκῶν ἐφιλοτιμεῖτο μηδ’ ὑμῶν ἀπαιτούντων · συμβουλεύοντος δέ τι τῶν χρησίμων δυσχερέστερον ἀκούσεσθε , ὃς ἂν μὴ τύχῃ κληθεὶς ἢ μὴ πολίτης ὑπάρχῃ ; 
καίτοι χρημάτων μὲν οὔθ’ ὑμεῖς σφόδρα ἴσως ἐν τῷ παρόντι δεῖσθε , καὶ μυρίους ἔστιν εὑρεῖν , οἷς μᾶλλον ἀφελοῦσι τῶν ὄντων συνέφερε · γνώμης δὲ ἀγαθῆς οὐκ ἔστιν οὐδεὶς ὁ μὴ δεόμενος ἐν παντὶ καιρῷ καὶ πρὸς ἅπαντα τὸν βίον , οὐδ’ ὁ κάλλιστα πράττειν δοκῶν . 
εἰ μὲν οὖν περί τινος τῶν προκειμένων ἔλεγον , οὐθὲν ἂν ὑπ’ ἐμοῦ τηλικοῦτον ὠφελεῖσθε · εἰκὸς γὰρ ἦν καὶ καθ’ αὐτοὺς ὑμᾶς τὸ δέον εὑρεῖν σκοποῦντάς γε ἅπαξ · ἐπεὶ δὲ ὑπὲρ οὗ μηδὲ ζητεῖτε τὴν ἀρχὴν ὅπως ποτὲ ἔχει , τοῦτό φημι δείξειν αἴσχισταγιγνόμενον , πῶς οὐκ ἂν εἴην παντελῶς ὑμῖν χρήσιμον πρᾶγμα πεποιηκώς , ἐὰν ἄρα μὴ φανῶ ψευδόμενος ; 
νομίζω δ’ ἔγωγε πάντα μὲν προσήκειν ἀποδέχεσθαι τῶν δῑ εὔνοιαν ὁτιοῦν λεγόντων καὶ μηδένα ὀχληρὸν ἡγεῖσθαι τῶν τοιούτων , μάλιστα δὲ ὑμᾶς , ἄνδρες Ῥόδιοι . 
δῆλον γὰρ ὅτι τούτου χάριν σύνιτε βουλευόμενοικαθ’ ἡμέραν , καὶ οὐ καθάπερ ἄλλοι δυσκόλως καὶ διὰ χρόνου καὶ τῶν ἐλευθέρων τινὲς εἶναι δοκούντων , ὅπως ὑμῖν ᾖ σχολὴ περὶ πάντων ἀκούειν καὶ μηδὲν ἀνεξέταστον παραλίπητε . 
ταυτὶ μὲν οὖν ἦν ἀναγκαῖον προειπεῖν , ὥστε τὴν ἀρχὴν ὑμᾶς ἐπὶ τοῦ πράγματος γενέσθαι · νυνὶ δὲ ἐπ’ αὐτὸ βαδιοῦμαι , τοσοῦτονὑπειπὼν , ὅτι μοι προσήκειν δοκεῖ πάντα μὲν πράττειν δικαίως καὶ καλῶς τὰ κατὰ τὸν βίον , ἄλλως τε καὶ δημοσίᾳ ποιοῦντας ὁτιοῦν , οὐ μόνον ἐπειδὴ τὰ κοινὰ ὑπάρχει φανερώτερα , ὧν ἂν ἕκαστος ἰδίᾳ πράττῃ μὴ δέον , ἀλλὰ καὶ δῑ ἐκεῖνο ὅτι τὰ μὲν τῶν ἰδιωτῶν ἁμαρτήματα οὐκ εὐθὺς ἀποφαίνει τὴν πόλιν φαύλην , ἐκδὲ τῶν δημοσίᾳ γιγνομένων οὐχ ὃν προσήκει τρόπον ἀνάγκη δοκεῖν καὶ τοὺς καθ’ ἕνα μοχθηρούς . 
ὁποῖοι γὰρ ἂν ὦσιν οἱ πλείους ἐν δημοκρατίᾳ , τοιοῦτον φαίνεται καὶ τὸ κοινὸν ἦθος · τὰ γὰρ τούτοις ἀρέσκοντα ἰσχύει δήπουθεν , οὐχ ἕτερα . 
μάλιστα δ’ ἂν φαίην ἔγωγε τοῖς καλλίστοις καὶ σεμνοτάτοις οἰκεῖον εἶναι χρῆσθαι προσέχοντας · παρ’ οἷς γὰρ τὰ τοιαῦτα ἀμελεῖται , καὶ κακίαν τινὰ ἐμφαίνει τῆς πόλεως τῶν τε ἄλλων οὐδὲν οἷόν τε ἐπιτηδείως πράττεσθαι . 
καὶ μὴν ὅτι γε τῶν πρὸς τοὺς θεοὺς ἐξῃρημένων , ἃ δεῖ μέγιστα ἡγεῖσθαι , τῶν λοιπῶν οὐδέν ἐστι κάλλιον οὐδὲ δικαιότερον ἢ τιμᾶν τοὺς ἀγαθοὺς ἄνδρας καὶ τῶν εὖ ποιησάντων μεμνῆσθαινομίζω μηδὲ λόγου δεῖσθαι · καίτοι καὶ τὸ συμφέρον οὐχ ἥκιστα ἐν τούτῳ τις ἂν ἴδοι . 
τοὺς γὰρ σπουδαίους ὄντας περὶ τοὺς εὐεργέτας καὶ τοῖς ἠγαπηκόσι δικαίως χρωμένους πάντες ἡγοῦνται χάριτος ἀξίους καὶ βούλοιτ’ ἂν ἕκαστος ὠφελεῖν κατὰ τὴν ἑαυτοῦ δύναμιν · 
ἐκ δὲ τοῦ πολλοὺς ἔχειν τοὺς εὐνοοῦντας καὶ συμπράττοντας , ὅταν ᾖ καιρός , καὶ πόλις πᾶσα καὶ ἰδιώτης ἀσφαλέστερον διάγει . 
ταῦτα τοίνυν ἡγεῖσθε , ἄνδρες Ῥόδιοι , πάνυ φαύλως παρ’ ὑμῖν ἔχοντα καὶ τῆς πόλεως οὐκ ἀξίως , τὰ περὶ τοὺς εὐεργέτας λέγω καὶ τὰς τιμὰς τῶν ἀγαθῶν ἀνδρῶν , οὐκ ἀρχῆθεν ὑμῶν οὕτω τῷ πράγματι χρωμένων · πόθεν ; 
τοὐναντίον γὰρ ὥσπερ ἄλλ’ ἄττα τῶν ὑμετέρων διαφερόντως ἄν τις ἀποδέξαιτο καὶ θαυμάσειεν , οὕτω μοι δοκεῖτε καὶ τιμῆς μάλιστα προνοῆσαι · γνοίη δ’ ἄν τις εἰς τὸ τῶν εἰκόνων πλῆθος ἀπιδών · μοχθηροῦ δὲ ἄλλως κατεσχηκότος ἔθους ἔκ τινος χρόνου , καὶ μήτε τιμωμένου λοιπὸν παρ’ ὑμῖν μηδενός , εἰ βούλεσθε τἀληθὲς εἰδέναι , τῶν τε πρότερον γενναίων ἀνδρῶν καὶ περὶ τὴν πόλιν προθύμων , οὐκ ἰδιωτῶν μόνον , ἀλλὰ καὶ βασιλέων καί τινων δήμων ὑβριζομένων καὶ τὰς τιμὰς ἀποστερουμένων . 
ὅταν γὰρ ψηφίσησθε ἀνδριάντα τινί · ῥᾳδίως δὲ ὑμῖν ἔπεισι τοῦτο νῦν ὡς ἂν ἄφθονον ὑπάρχον · ἐκεῖνο μὲν οὐκ ἂν αἰτιασαίμην , τὸ χρόνον τινὰ καὶ διατριβὴν προσεῖναι · τοὐναντίον γὰρ εὐθὺς ἕστηκεν ὃν ἂν εἴπητε , μᾶλλον δὲ καὶ πρότερον ἢ ψηφίσασθαι · συμβαίνει δὲ πρᾶγμα ἀτοπώτατον · ὁ γὰρ στρατηγὸς ὃν ἂν αὐτῷ φανῇ τῶν ἀνακειμένων τούτων ἀνδριάντων ἀποδείκνυσιν · 
εἶτα τῆς μὲν πρότερον οὔσης ἐπιγραφῆς ἀναιρεθείσης , ἑτέρου δ’ ὀνόματος ἐγχαραχθέντος , πέρας ἔχει τὸ τῆς τιμῆς , καὶ λοιπὸν τέτευχε τῆς εἰκόνος ὁ δόξας ὑμῖν ἄξιος , πάνυ ῥᾳδίως οἶμαι καὶ λυσιτελῶς οὑτωσὶ σκοπουμένοις ὥστε θαυμαστὴν εἶναι τὴν εὐπορίαν καὶ τὸ πρᾶγμα εὐχῆς ἄξιον , εἰ μόνοις ὑμῖν ἔστιν ὃν ἂν βούλήσθε ἱστάναι χαλκοῦν δίχα ἀναλώματος καὶ μηδεμίαν δραχμὴν μήτε ὑμῶν καταβαλόντων μήτε τῶν τιμωμένων . 
τίς γὰρ οὐκ ἂν οὕτως ἀγασθείη τῆς σοφίας τὴν πόλιν ; 
ἀλλ’ οἶμαι πολλὰ τῶν ἐν τῷ βίῳ γιγνομένων καὶ μετὰ πόνου πλείονος καὶ δαπάνης οὐ σμικρᾶς ἔστι προῖκα καὶ πάνυ ῥᾳδίως ποιεῖν , εἴ τις ἀμελεῖ τοῦ προσήκοντος καὶ τοῦ πράττειν ἀληθῶς . 
οἷον εὐθὺς τὰς θυσίας , ἃς ἑκάστοτε τελοῦμεν τοῖς θεοῖς , ἔστι μὴ θύσαντας φάσκειν τεθυκέναι , μόνον , ἂν δοκῇ , στεφανωσαμένους καὶ τῷ βωμῷ προσελθόντας καὶ τῶν οὐλῶν θιγγάνοντας καὶ τἄλλα ποιοῦντας ὡς ἐφ’ ἱερουργίας . 
τί δ’ ; 
οὐχὶ ταὐτὸ ἱερεῖον ἅπασιν ἐν κύκλῳ τοῖς ἀγάλμασιπροσάγοντας , τῷ τοῦ Διός , τῷ τοῦ Ἡλίου , τῷ τῆς Ἀθηνᾶς , καὶ πανταχῇ κατασπείσαντας πᾶσιν οἴεσθαι τεθυκέναι τοῖς θεοῖς οὐ ῥᾴδιον ; 
τίς δ’ ὁ κωλύσων ; 
ἐὰν δὲ δὴ βωμὸν ἢ ναὸν νῦν τινος ἱδρύσασθαι θελήσωμεν · καὶ γὰρ εἰ πάντων εἰσὶ παρ’ ὑμῖν τῶν θεῶν , οὐκ ἀδύνατον οἶμαι καὶ κρείττω κατασκευάσαι τοῦπρότερον καὶ διὰ πλειόνων τιμᾶν προελέσθαι τὸν αὐτόν · ἆρ’ οὐχ ἕτοιμον ἐξοικίσαι τινὰ τῶν ἄλλων θεῶν ἢ μετενεγκεῖν τι τῶν ἤδη καθιερωμένων ; 
ἢ καὶ τὴν ἐπιγραφὴν ἀλλάξαι μόνον , ὃ νῦν ποιοῦμεν ; 
καίτοι τὸν μὲν Ἀπόλλω καὶ τὸν Ἥλιον καὶ τὸν Διόνυσον ἔνιοί φασιν εἶναι τὸν αὐτόν , καὶ ὑμεῖς οὕτω νομίζετε , πολλοὶ δὲκαὶ ἁπλῶς τοὺς θεοὺς πάντας εἰς μίαν τινὰ ἰσχὺν καὶ δύναμιν συνάγουσιν , ὥστε μηδὲν διαφέρειν τὸ τοῦτον ἢ ἐκεῖνον τιμᾶν . 
ἐπὶ δὲ τῶν ἀνθρώπων οὐθέν ἐστι τοιοῦτον · ἀλλ’ ὁ διδοὺς τὰ τοῦδε ἑτέρῳ τοῦτον ἀφῄρηται τῶν ἑαυτοῦ . 
νὴ Δία , ἀλλ’ οὐχ ὅμοιον τὸ παραβαίνειν τὰ πρὸς τοὺς θεοὺς καὶ τὰ πρὸς τοὺς ἀνθρώπους.οὐδ’ ἐγώ φημι . 
παραβαίνειν δὲ ὅμως ἔστι καὶ τὰ πρὸς τούτους , ὅταν τις αὐτοῖς μὴ ὑγιῶς προσφέρηται , μηδὲ τοὺς μὲν εἰληφότας ἐῶν ἔχειν ἅ γε δικαίως ἔλαβον , τοῖς δὲ ἀξίοις δόξασι τῶν αὐτῶν ὅ φησιν ὄντως διδούς , ἀλλὰ τοὺς μὲν ἀποστερῶν τῆς δωρεᾶς , τοὺς δὲ ὥσπερ ἐνεδρεύων καὶ παραλογιζόμενος . 
ἡ μὲν οὖν φύσις τοῦπράγματος ὁμοία καὶ τὸ ποιεῖν ὁτιοῦν μετὰ ἀπάτης καὶ φενακισμοῦ καὶ τῆς ἐσχάτης μικρολογίας ταὐτό · διαφέρει δ’ , ὅτι τὰ μὲν περὶ τοὺς θεοὺς γιγνόμενα μὴ δεόντως ἀσεβήματα καλεῖται , τὰ δὲ πρὸς ἀλλήλους τοῖς ἀνθρώποις ἀδικήματα . 
τούτων τὴν μὲν ἀσέβειαν ἔστω μὴ προσεῖναι τῷ νῦν ἐξεταζομένῳ πράγματι · τὸ λοιπὸν δέ , εἰ μὴ δοκεῖ φυλακῆς ὑμῖν ἄξιον , ἀφείσθω . 
καίτοι καὶ τὴν ἀσέβειαν εὕροι τις ἂν ἴσως τῷ τοιούτῳ προσοῦσαν · λέγω δὲ οὐ περὶ ὑμῶν οὐδὲ περὶ τῆς πόλεως · οὔτε γὰρ ὑμῖν ποτε ἔδοξεν οὔτε δημοσίᾳ γέγονεν · ἀλλ’ αὐτὸ σκοπῶν κατ’ ἰδίαν τὸ πρᾶγμα . 
τὰ γὰρ περὶ τοὺς κατοιχομένους γιγνόμενα οὐκ ὀρθῶς ἀσεβήματα κέκληται καὶ τῆς προσηγορίας ταύτης τυγχάνει παρὰ τοῖς νόμοις , εἰς οὓς ἄν ποτε ᾖ . 
τὸ δ’ εἰς ἄνδρας ἀγαθοὺς καὶ τῆς πόλεως εὐεργέτας ὑβρίζειν καὶ τὰς τιμὰς αὐτῶν καταλύειν καὶ τὴν μνήμην ἀναιρεῖν ἐγὼ μὲν οὐχ ὁρῶ πῶς ἂν ἄλλως ὀνομάζοιτο · ἐπεὶ καὶ τοὺς ζῶντας εὐεργέτας οἱ ἀδικοῦντες οὐκ ἂν εὐλόγως εἶεν ἀπηλλαγμένοι τοῦδε τοῦ ὀνείδους . 
οἱ γοῦν περὶ τοὺς γονεῖς ἐξαμαρτάνοντες , ὅτι τῆς πρώτης καὶ μεγίστης ὑπῆρξαν εὐεργεσίας εἰς ἡμᾶς , εἰκότως ἀσεβεῖν δοκοῦσιν . 
καὶ τὸ μὲν τῶν θεῶν ἴστε δήπουθεν , ὅτι κἂν σπείσῃ τις αὐτοῖς κἂν θυμιάσῃ μόνον κἂν προσάψηται , μεθ’ ἧς μέντοι προσήκει διανοίας , οὐθὲν ἔλαττον πεποίηκεν · οὐδὲ γὰρ δεῖται τῶν τοιούτων οὐθενὸς ἴσως ὁ θεὸς οἷον ἀγαλμάτων ἢ θυσιῶν · 
ἄλλως δὲ οὐ μάτην γίγνεται ταῦτα , τὴν προθυμίαν ἡμῶν καὶ τὴν διάθεσιν ἐμφαινόντων πρὸς αὐτούς . 
οἱ δὲ ἄνθρωποι δέονται καὶ στεφάνου καὶ εἰκόνος καὶ προεδρίας καὶ τοῦ μνημονεύεσθαι . 
καὶ πολλοὶ καὶ διὰ ταῦτα ἤδη τεθνήκασιν , ὅπως ἀνδριάντος τύχωσι καὶ κηρύγματος ἢ τιμῆς ἑτέρας καὶ τοῖς αὖθις καταλίπωσι δόξαν τινὰ ἐπιεικῆ καὶ μνήμην ἑαυτῶν . 
εἰ γοῦν τις ὑμῶν πύθοιτο , ἁπάντων τῶν τοιούτων ἀνῃρημένων καὶ μηδεμιᾶς εἰς ὕστερον μνήμης ἀπολειπομένης μηδὲ ἐπαίνου τῶν εὖ πραχθέντων , εἰ καὶ πολλοστὸν ἡγεῖσθε μέρος ἂν γεγονέναι τῶν θαυμαζομένων παρὰ πᾶσιν ἀνδρῶν ἢ τῶν ἐν πολέμῳ ποτὲ προθύμως ἠγωνισμένων ἢ τῶν τυράννους καθῃρηκότων ἢ τῶν ἑαυτοὺς ἢ τέκνα προειμένων ἕνεκα κοινῆς σωτηρίας ἢ τῶν πόνους μεγάλους πονησάντων ὑπὲρ τῆς ἀρετῆς , ὥσπερ Ἡρακλέα φασὶ καὶ Θησέα καὶ τοὺς ἄλλους ἡμιθέους ποτὲ καὶ ἥρωας , οὐκ ἂν οὐθένα εἰπεῖν οἶμαι . 
τὸ γὰρ προκαλούμενον ἕκαστον καὶ κινδύνων καταφρονεῖν καὶ πόνους ὑπομένειν καὶ τὸν μεθ’ ἡδονῆς καὶ ῥᾳθυμίας ὑπερορᾶν βίον οὐκ ἂν ἄλλο τις εὕροι παρά γε τοῖς πλείοσι . 
τοῦτό ἐστι τὸ ποιοῦν ἐν ταῖς μάχαις τοὺς ἀγαθοὺς ἄνδρας ἔμπροσθεν εὑρίσκεσθαι τετρωμένους καὶ μὴ μεταστραφέντας οἴχεσθαι , πολλάκις ἑτοίμου τῆς σωτηρίας ἀποκειμένης . 
διὰ τοῦτό φησιν ὁ ποιητὴς τὸν Ἀχιλλέα μὴ θελῆσαι γηράσαντα ἀποθανεῖν οἴκοι , καὶ τὸν Ἕκτορα μόνον στῆναι πρὸτῆς πόλεως , εἰ δέοι , πᾶσι μαχούμενον . 
τοῦτο ἦν τὸ ποιῆσαν Λακεδαιμονίων τινὰς ἐν τοῖς στενοῖς ἀντιτάξασθαι πρὸς τοσαύτας 
Περσῶν μυριάδας . 
τοῦτο ἐποίησε τοὺς ὑμετέρους προγόνους ἅπασαν γῆν καὶ θάλατταν ἐμπλῆσαι τροπαίων καὶ τῆς λοιπῆς Ἑλλάδος τρόπον τινὰ ἐσβεσμένης μόνους ὑμᾶς ἐφ’ αὑτοῖς διαφυλάξαι τὸ κοινὸνἀξίωμα τῶν Ἑλλήνων εἰς τὸν νῦν παρόντα χρόνον . 
ὅθεν εἰκότως μοι δοκεῖτε μεῖζον ἁπάντων ἐκείνων φρονεῖν . 
οἱ μὲν γὰρ ἐν ἀρχῇ τὰ πρὸς τοὺς βαρβάρους εὐτυχήσαντες καὶ λαμπροὶ φανέντες τὰ λοιπὰ ἐξήμαρτον , φθόνου μᾶλλον καὶ ἀνοίας καὶ φιλονικίας ἤπερ ἀρετῆς ἐπίδειξιν ποιούμενοι , μέχρι μηδενὸς ἔξωθεν ἐνοχλοῦντοσαὐτοὶ παρείθησαν καὶ πάντα ἤδη τὸν βουλόμενον εἶναι δεσπότην ἐκάλουν . 
ὑμεῖς δὲ τοσούτους πολέμους κατωρθωκότες ἅπαντας οὐχ ἧττον καλῶς ἀνείλεσθε ἢ γενναίως ἐπολεμήσατε · πλὴν ἐκεῖνό γε δῆλόν ἐστιν ὅτι μήτε ὑμεῖς μήτε ἄλλοι τινές , οἳ δοκοῦσιν Ἑλλήνων ἢ βαρβάρων μεγάλοι γενέσθαι , δῑ ἄλλο τι προῆλθον εἰς δόξανκαὶ δύναμιν ἢ τῶν κατὰ μέρος φιλοτίμων τυχόντες καὶ περὶ πλείονος τοῦ ζῆν ἡγουμένων τὴν ὕστερον εὐφημίαν . 
ἡ γὰρ στήλη καὶ τὸ ἐπίγραμμα καὶ τὸ χαλκοῦν ἑστάναι μέγα δοκεῖ τοῖς γενναίοις ἀνδράσι , καὶ μισθὸς οὗτος ἄξιος τῆς ἀρετῆς τὸ μὴ μετὰ τοῦ σώματος ἀνῃρῆσθαι τὸ ὄνομα μηδ’ εἰς ἴσον καταστῆναι τοῖς μὴ γενομένοις , ἀλλὰ ἴχνος τι λιπέσθαι καὶ σημεῖον , ὡς ἂν εἴποι τις , τῆς ἀνδραγαθίας . 
τοὺς ἀγωνιστὰς τούτους ὁρᾶτε ὅσα πάσχουσι γυμναζόμενοι , δαπανῶντες , τὸ τελευταῖον ἀποθνῄσκειν αἱρούμενοι πολλάκις ἐν αὐτοῖς τοῖς ἄθλοις . 
τί οὖν ; 
εἴ τις ἀνέλοι τὸν στέφανον , οὗ χάριν φιλοτιμοῦνται , καὶ τὴν ἐπιγραφὴν τὴν ἐσομένηνὈλυμπίασιν ἢ Πυθοῖ τῆς νίκης , ἆρ’ οἴεσθε μίαν ἡμέραν αὐτοὺς ἀνέξεσθαι τὸν ἥλιον μόνον , οὐχ ὅπως τἄλλα ὅσα τῷ πράγματι πρόσεστιν ἀηδῆ καὶ χαλεπά ; 
τί δ’ ; 
ἐὰν γένηται δῆλον αὐτοῖς ὅτι τὴν εἰκόνα , ἣν ἂν στήσωσιν , ἕτερος αὑτοῦ ποιήσεται , τὸ μὲν τοῦ θέντος ὄνομα ἀνελών , αὑτὸν δὲ ἐπιγράψας , ἔτι θεασόμενον ἡγεῖσθε ἐλθεῖν ἄν τινα ἐκεῖσε , οὐχ ὅπως ἀγωνιούμενον ; 
ὅθεν οἶμαι καὶ βασιλεῖς ἐπιδικάζονται τῆς τοιαύτης μαρτυρίας . 
ἅπασι γάρ ἐστι περὶ πολλοῦ τὰ τῆς ἀρετῆς σύμβολα , καὶ οὐδεὶς αἱρεῖται τῶν πολλῶν , ὅ , τι ἂν οἴηται καλὸν εἶναι , μόνον αὑτῷ πεπρᾶχθαι , μηδένα δὲ εἰδέναι . 
πρὸς τοῦ Διός , ἆρα ἀγνοεῖτε τοῦτο τὸ ἔργον οὐκ ἐκείνους μόνον ἀτίμους ποιοῦν , ἀλλὰ καὶ τὴν πόλιν ἔρημον τῶν εὐνοησόντων καὶ προθυμησομένων ὑπὲρ αὐτῆς ; 
μηδὲ γὰρ ἐκεῖνο εἰσέλθῃ μηδένα ὑμῶν ὅτι εἴπερ ἄρα μίαν τιμὴν καταλύσετε τὴν τῶν εἰκόνων , αἱ λοιπαὶ δέ εἰσιν ἀναφαίρετοι . 
πρῶτον μὲν γὰρ οἱ τὴν μεγίστην ἀναιροῦντες καὶ ἧς μάλιστα ἕκαστος ἐπιθυμεῖ τυγχάνειν ὁμολογοῦσι δήπουθεν ἐκ τοῦ πλείονος μέρους τὴν πόλιν βλάπτειν , εἴ γέ φασι βλαβερὸν εἶναι τὸ πάσας αὐτὰς καταλελύσθαι . 
πρὸς τούτῳ δὲ κἀκεῖνό ἐστιν ὅτι παρ’ οἷς ἂν ἕν τι κινηθῇ , παρ’ ἐκείνοις κεκίνηται πάντα ὁμοίως καὶ τῶν παραπλησίων βέβαιον οὐθέν ἐστιν . 
οἱ γὰρ τὴν αἰτίαν παραβάντες , καθ’ ἣν οὐκ ἂν ἐδόκει τι συμβῆναι , καὶ ταύτην παρ’ οὐδὲν ἡγησάμενοι , πάντα λελύκασιν ἃ τὴν αὐτὴν εἶχε πρόφασιν τοῦ μένειν βέβαια . 
οἷον εἴ τις μίαν λύσαι τῶν τιμωριῶν ἡντιναοῦν , οὐδὲ τῶν ἄλλων οὐδεμίαν ἰσχυρὰν καταλέλοιπεν . 
εἰ δέ γέ τις τὴν μεγίστην ἀνέλοι , φυγὴν ἢ θάνατον , τά γε ἐλάττω τῶν ἐπιτιμίων λοιπὸν ἀνάγκη μηδὲ γεγράφθαι δοκεῖν . 
ὥσπερ οὖν οἱ παραχαράττοντες τὸ νόμισμα , κἂν μέρος λυμήνωνται , τὸ σύμπαν διεφθαρκέναι δοκοῦσιν ὑπαίτιον ποιήσαντες , ὁμοίως οἱ τῶν τιμῶν τινας ἢ τῶν τιμωριῶν ἀναιροῦντες ὅλον τὸ πρᾶγμα καταλύουσι καὶ τοῦ μηδενὸς ἄξιον δεικνύουσι . 
καὶ μὴν εἴ τίς με ἔροιτο , τὴν μεγίστην ὡς οἷόν τε ἑκατέρων βλάβην φερόντων , τοῦ τε τὰς τιμὰς ἀπίστως ἔχειν καὶ τοῦ τὰς τιμωρίας ἀσθενῶς , εἰ μὴ δυνατὸν ἀμφότερα εὐλαβηθῆναι , πότερον αὐτῶν ἐπιεικέστερον κρίνω καὶ μετριωτέρων ἀνθρώπων , οὐκ ἂν διστάσας τὸ περὶ τὰς τιμωρίας εἴποιμι · εἴ γε τοῦτο μὲν ἔστιν ἀνενεγκεῖν εἰς φιλανθρωπίαν , εἰς ἔλεον , εἰς ἄλλα τοιαῦτα , ἅπερ ἐστὶν οἰκεῖα τοῖς χρηστοῖς · τὸ δὲ τῶν ἀρίστων ἀνδρῶν ἐπιλανθάνεσθαι καὶ τὰ τῆς ἀρετῆς ἆθλα ἀποστερεῖν οὐκ ἔνι τυγχάνειν οὐδεμιᾶς εὐπρεποῦς προφάσεως , ἀλλ’ ἀχαριστίᾳ , φθόνῳ , μικρολογίᾳ , πᾶσι τοῖς αἰσχίστοις ἀνάγκη προσήκειν . 
ἔτι δὲ οἱ μὲν τοὺς ὄντας πονηροὺς ἧττον κατείργουσι , τὰς κολάσεις ἀνιέντες · οἱ δὲ αὐτοὶ τὰ μέγιστα ἐξαμαρτάνουσι περὶ τοὺς εὐεργέτας . 
τοσούτῳ δὲ τοῦτο ἐκείνου κάκιον ὅσῳ τὸ αὐτὸν ἀδικεῖν τοῦ μὴ σφόδρα κωλύειν ἕτερον . 
οὐ τοίνυν οὐδὲ ἐκεῖνοἔστιν εἰπεῖν ὅτι μὴ τοῦτο ὑπάρχει μέγιστον τῶν δεδομένων τισί · 
δίχα γὰρ τοῦ πᾶσιν εἶναι φανερὸν ἑαυτοῖς ἐναντία ἐροῦσιν οἱ λέγοντες . 
φασὶ γὰρ ἀνάγκην εἶναι πολλοὺς ἐν τῷ παρόντι τιμᾶν τῶν ἡγουμένων , οἷς ἅπασιν εἰκόνας εἰ δεήσει κατασκευάζεσθαι , μεγάλην τινὰ ἔσεσθαι τὴν δαπάνην , ὡς τάς γε ἄλλας τιμὰς οὐκοὔσας κατ’ αὐτοὺς οὐδὲ ἀποδεξομένων αὐτῶν ὡς πολὺ ἐλάττους . 
τὸ μὲν δὴ τῆς δαπάνης οἷόν ἐστιν ὄψεσθε μετὰ μικρόν · τὸ δὲ μεγίστην εἶναι τῶν τιμῶν , ἣν ἀφαιροῦνται τοὺς εἰληφότας πρότερον ἐκ τούτων ὡμολόγηται . 
καὶ μὴν ἀτόπου γε ὄντος τοῦ τινα παρεῖναι τῶν ἀξίων τιμῆσκαὶ μηδεμίαν παρασχεῖν ἀμοιβὴν τῆς εὐεργεσίας , ὡς πάντων μάλιστα ἀνάγκη τούτοις ὁμολογεῖν , οἳ καὶ τὸ μετριώτερον τιμῆσαί τινα τῆς ἀξίας δεινὸν οἴονται , τὸ τιμήσαντας , ἔπειτα δ’ οὐδὲν αἰτιωμένους ἀφαιρεῖσθαι τὰ δοθέντα πῶς οὐχ ὑπερβολὴν ἀδικίας ἔχει ; 
τὸ μὲν γὰρ ἀχαριστεῖν ἐστι τοῖς εὐεργέταις , τὸ δὲ ὑβρίζεινεἰς αὐτούς , καὶ τὸ μέν ἐστι μὴ τιμᾶν τοὺς ἀγαθοὺς ἄνδρας , τὸ δὲ ἀτιμάζειν . 
οἱ μὲν γὰρ ἃ δοκοῦσι τοῖς ἐπιεικέσιν ὀφείλειν οὐ παῥ ? ? )χουσιν , οἱ δὲ ἃ σύνηθές ἐστι γίγνεσθαι κατὰ τῶν ἄκρως πονηρῶν , ταῦτα πράττουσι κατ’ αὐτῶν . 
εἰ γοῦν τις τῶν ποτε νομισθέντων μετρίων αὖθις ἀνήκεστον ἁμάρτοι τι καὶ χαλεπόν , οἷονεἰ προδοσίαν βουλεύσειεν ἢ τυραννίδα , τῶν τοιούτων ἔθος ἐστὶ τὰς τιμὰς ἀναιρεῖσθαι , κἂν ἐπιγραφῆς τινος πρότερον ὦσι τετευχότες . 
εἶτ’ οὐκ αἰσχρὸν τῶν αὐτῶν ἀξιοῦν ὑμᾶς τοὺς ὁμολογουμένως ἀρίστους , ὧν τοὺς ἀσεβεῖς καὶ τοὺς ἀνοσίους τυγχάνειν οἱ νόμοι κελεύουσιν , οἷς οὐδὲ ταφῆς μέτεστιν ; 
ὥστε μοι δοκοῦσιν , ὅσην παρ’ ἑτέροις ἔχουσι τοῦ τιμᾶσθαι πάντες ἐπιθυμίαν , τοσαύτην ἢ καὶ πλείονα ἕξειν παρ’ ὑμῖν , ὅπως μηδέποτε τεύξονται τῶν τοιούτων μηδενός · ὅσῳ τὴν ὕβριν ἕκαστος καὶ τὸ προπηλακισθῆναι μεῖζον ἡγεῖται κακὸν ἢ τὴν τιμὴν ἀγαθὸν νενόμικεν . 
εἰ γοῦν τινα καλοῖτε εἰς προεδρίαν ἢ πολίτην ἀναγράφοιτε , μέλλοντες ὕστερον ἀναστήσειν ἢ τὴν πολιτείαν ἀφελεῖσθαι , πολλὰ ἂν ἱκετεύσειεν ὑμᾶς ἐᾶν αὑτόν . 
τοὺς γοῦν τυράννους ἢ τοὺς βασιλέας , ὧν αὖθις οἱ βιαίως ἀρχθέντες καὶ παρανόμως τὰς εἰκόνας ἀνεῖλον καὶ τὰ ὀνόματα ἠφάνισαν , ὅπερ οἶμαι καὶ ἐφ’ ὑμῶν συμβέβηκε , διατεινάμενος εἴποιμ’ ἄν , εἰ προῄδεσαν τοῦτο ἐσόμενον , μήτ’ ἂν εἰκόνας ἑαυτῶν ἐᾶσαί τινα στῆσαι μήτε ὀνόματα ἐγγράψαι . 
καίτοι τοῦτο οὐ μόνον ἐκείνους ἀδικουμένους καὶ δεινὰ πάσχοντας , ἀλλὰ καὶ τὴν πρόφασιν δείκνυσι κενήν , δῑ ἣν ἴσως ὑμᾶς τινες ἀξιώσουσι τοῦτο ποιεῖν , μᾶλλον δὲ κατὰ τοῦ πράγματος οὖσαν . 
εἰ γὰρ ἀναγκαῖον ἅμα καὶ συμφέρον φήσουσιν εἶναι τὸ ἑτέρους τιμᾶν , πῶς οὐχ ὑπεναντίον ἐστὶ τούτῳ τοὺς πρότερον οὕτω τετιμημένους ὑβρίζειν ; 
ὃ γὰρ τῶν πρότερόν τις οὐκ ἂν εἵλετο λαβεῖν , εἰδὼς τοῦτο ἐσόμενον , πῶς εἰκός ἐστι τῶν νῦν τινα ἡδέως λαμβάνειν ὁρῶντα τὸ γιγνόμενον ; 
ὥστ’ εἰ μὴ καὶ δῑ ἐκείνους τοὺς θᾶττον εὐεργέτας , ἀλλὰ τούτους γε , οὓς νῦν τιμῶμεν , εἰκὸς ἦν φυλάξασθαι τὸ πρᾶγμα . 
πάντες μὲν γὰρ ὑπόπτως ἔχουσι πρὸς τὰ ὑπὸ τούτων διδόμενα οὓς ἴσασι τῶν πρότερόν τινα ἐπαινεθέντων καὶ δοξάντων φίλων οὕτως ἀμελοῦντας , μάλιστα δὲ οἱ τῶν αὐτῶν τυγχάνοντες , ὧν τοὺς εἰληφότας ὁρῶσιν ἀπεστερημένους . 
εἰ δὲ δὴ καὶ ὅπως αὐτοὶ λάβωσι τοῦτο γίγνοιτο , μᾶλλον δὲ ὅπως δοκῶσιν εἰληφέναι , παντελῶς ἤδη τὸ πρᾶγμα εἰρωνείαν καὶ χλεύην νομίζουσιν . 
πολὺ δὲ βέλτιον ἦν λέγειν τοῖς βουλομένοις ποιῆσαι μικρὰ φροντίζειν ὑμᾶς τῶν τάχιον τετιμημένων , ὅτι μηκέτι μηδεμία χρεία τοῦ τιμᾶν τινά ἐστιν , ( ? ? ) τοὐναντίον οὗ τὴν μεγίστην φασὶν εἶναι τῇ πόλει χρείαν καὶ πρὸς πλείονας νῦν ἢ πρότερον , τοῦτο διαβάλλειν . 
καίτοι μὰ τὸν Δία καὶ τοὺς θεοὺς οὐδ’ εἰ τὴν ἀνωτάτην χάριν ὑμῖν ἕξειν ἔμελλον οἱ δοκοῦντες νῦν τῶν εἰκόνων τυγχάνειν καὶ σφόδρα ἐπαινέσειντὸν δῆμον , οὐδ’ οὕτως ἐχρῆν αὐτὸ γίγνεσθαι . 
τὸ γὰρ μόνον ζητεῖν ἐξ ὧν ἄν τις ἀρέσαι τινὰ ποιήσας καὶ προσαγάγοιτο , εἰ δ’ ἄλλον ὃν οὐ προσῆκεν ἀδικήσει τοῦτο ποιῶν ἢ καθόλου τι μὴ δέον πράξει μὴ σκοπεῖν , οὔτε μὰ τοὺς θεοὺς ἐλευθέρων ἐστὶν ἀνθρώπων οὔτε μετρίων τὸ ἦθος . 
οὐδεὶς γὰρ οὐδὲ τῶν πάνυ πονηρῶνπροαιρεῖταί τι φαῦλον , ὃ μὴ συμφέρειν ἑαυτῷ νομίζει πρὸς τὸ παρόν , ἀλλ’ ἔστιν αὐτὸ τοῦτο ἡ μοχθηρία τὸ κέρδους ἕνεκα καὶ χρείας μηδενὸς αἰσχροῦ μηδὲ ἀδίκου πράγματος ἐπιστρέφεσθαι μηδὲ φροντίζειν ποῖον τὸ γιγνόμενον , ἀλλὰ μόνον εἰ λυσιτελές . 
οὐκοῦν ὁ τὸν μὲν παρόντα θεραπεύων , ὀλιγωρῶν δὲ τοῦ θᾶττονφίλου , καὶ τῆς μὲν γεγενημένης χρείας ἐπιλελησμένος , τὴν δ’ ἐλπιζομένην ὠφέλειαν περὶ πλείστου ποιούμενος , ἆρ’ οὐκ ἴστε ἧστινος τυγχάνει προσηγορίας ; 
οὐ κόλαξ ὁ τοιοῦτος ὀνομάζεται παρὰ πᾶσιν ; 
οὐκ ἀγεννής , οὐκ ἄπιστος δοκεῖ ; 
νῦν τοίνυν οὐδὲ τοῦτο περιγίγνεται τῇ πόλει , τὸ θεραπεύεσθαί τινας ὑπὸ αὐτῆς καὶ μεγάλουτινὸς οἴεσθαι τυγχάνειν ὧν ἂν τὰ ὀνόματα ἐπιγράφηται . 
τοὐναντίον γὰρ δυσχεραίνουσι καὶ μέμφονται παρ’ αὑτοῖς , εἰ καὶ σιωπῶσιν ἄλλως , προσκρούειν οὐ θέλοντες . 
ἢ νόμισμα μὲν εἴ τῳ χαρίζοισθε κίβδηλον , οὐδεὶς ἂν ἑκὼν λάβοι , μᾶλλον δὲ ὕβριν ἡγοῖτο ἢ δωρεὰν τὸ γιγνόμενον · τιμὴν δὲ κίβδηλον καὶ μηδὲν ἔχουσαν ὑγιὲσνομίζετε δέχεσθαι τοὺς νοῦν ἔχοντας ; 
ἀλλ’ ἐὰν μὲν οἰκέτην τις ἀλλότριον ἢ σκεῦος ἀποδῶται ψευσάμενος ὡς ἑαυτοῦ , σφόδρα ἕκαστος ἀγανακτεῖ τῶν ἠπατημένων , καὶ θαυμάζοιμ’ ἄν , εἰ μὴ θανάτῳ ἐζημιοῦτε τοῦτον ὑμεῖς · εἰ δ’ ἀλλοτρίαν τις εἰκόνα καὶ μηδὲν αὐτῷ προσήκουσαν ἐξαπατηθεὶς λάβοι παρὰ τῶν μὴ κυρίων · ὃ γὰρ ἂν ἄλλῳ δῷ τις , τούτου κύριος οὐκέτ’ ἐστὶν ἑτέρῳ διδόναι · χάριν αὐτὸν οἴεσθε τοῖς παρακρουσαμένοις ἔχειν ; 
δέομαι δέ , ἂν οἱ λόγοι φαίνωνται πικρότεροι , μηθὲν ἐμοὶ δυσχεραίνειν . 
οὐδὲ γὰρ ὑμᾶς φημι τοῦτο ποιεῖν , τρόπον δέ τινα ἀκούσης τῆς πόλεως αὐτὸ γίγνεσθαι . 
τὸ δὲ πρᾶγμα εἰ τοιοῦτόν ἐστιν ὥστε πάναισχρον δοκεῖν ἐξεταζόμενον , τοσούτῳ προθυμότερον ὑμᾶς ἀκούειν δεῖ τοῦ λέγοντος , ὥστε ἀπηλλάχθαι τὸ λοιπὸν τῆς αἰσχύνης . 
οὐδὲ γὰρ τὰ ἐν τοῖς σώμασι δυσχερῆ χωρὶς ὀδύνης ἔστιν ἰάσασθαι , πολλάκις δὲ αὐτὸ τοῦτο σημεῖον ὑπάρχει τοῦ σφόδρα ἐπείγειν τὴν θεραπείαν , τὸ σφόδρα ἀλγεῖν τὸ θεραπευόμενον . 
ὃ τοίνυν ἀρχόμενος εἶπον , οὐδ’ ἂν νῦν ὀκνήσαιμι εἰπεῖν , ὅτι πανταχοῦ μὲν οἰκεῖόν ἐστι φαίνεσθαι τοὺς ἀγαθοὺς ἄνδρας ὑγιεῖς καὶ μηδὲν παλίμβολον ἔχοντας μηδὲ δυσχερές , ἀλλὰ πλεῖστον ἀπάτης καὶ πονηρίας ἀπηλλαγμένους · λέγω δὲ τοὺς ὑμῖν ὁμοίους · 
μάλιστα δὲ οἶμαι περὶ τὸ τιμᾶν καὶ τὰς δωρεάς . 
τὸ γὰρ αἰσχύνην τινὰ προσάπτειν τοῖς καλοῖς καὶ τὸ ἀδίκως ποιεῖν τὸ πάντων δικαιότατον οὐδ’ αἰσθανομένων ἐστὶν ἀνθρώπων τῆς ἑκάστου φύσεως . 
ὥσπερ οὖν οἱ παρανομοῦντες εἰς τὰ ἱερὰ τῶν εἰς ἄλλ’ ὁτιοῦν ἁμαρτανόντων χείρους εἰσίν , οὕτως οἱ περὶ ταῦτα ἄδικοι καὶ πονηροὶ φαινόμενοι . 
τί γάρ ἐστιν ἱερώτερον τιμῆς ἢ χάριτος ; 
οὐκ ἴστε ὅτι καὶ θεὰς νομίζουσιν οἱ πλεῖστοι τῶν ἀνθρώπων τὰς 
Χάριτας ; 
ἐὰν οὖν τὰ ἀγάλματα αὐτῶν περικόπτῃ τις ἢ τοὺς βωμοὺς ἀνατρέπῃ , τοῦτον ἡγεῖσθε ἀσεβεῖν · ἐὰν δὲ αὐτὸ λυμήνηται καὶ διαφθείρῃ τὸ πρᾶγμα , ἀφ’ οὗ καὶ τὰς θεὰς ὠνομάσθαι συμβέβηκε , μὴ ὃν δεῖ τρόπον χαριζόμενος , ἀλλ’ ἀγεννῶς καὶ ἀνελευθέρως καὶ μετὰ τέχνης τοῖς εὐεργέταις ἀχαριστῶν , αὐτὸν φρονεῖν φήσομεν καὶ τῶν ἄλλων εἶναι συνετώτερον ; 
ἀλλὰ τοὺς μὲν καπήλους τοὺς ἐν τοῖς μέτροις κακουργοῦντας , οἷς ὁ βίος ἐστὶν αὐτόθεν ἀπὸ αἰσχροκερδείας , μισεῖτε καὶ κολάζετε , τὴν δὲ πόλιν , εἰ δόξει περὶ τοὺς ἐπαίνους τῶν ἀγαθῶν ἀνδρῶν πανουργεῖν καὶ τὰς δωρεὰς καπηλεύειν , οὐκ αἰσχύνεσθε , παλίμβολα καὶ παλίμπρατα ποιοῦσαν τὰ σεμνά ; 
καὶ οὐδὲ ἐκεῖνο ἐνθυμεῖσθε ὅτι μηδὲ τοῖς καπήλοις μηδεὶς ἔτι ῥᾳδίως πρόσεισι , παρ’ οἷς ἂν πονηρὰ ᾖ τὰ μέτρα . 
καὶ μὴν ὅτι φύσει τὸ πρᾶγμα τοιοῦτόν ἐστιν , οὐχ ὁ λόγος αὐτὸ ἐξονειδίζει , θεάσασθε οὕτως . 
εἰ γάρ τις πύθοιτο ὑμῶν πότερα βούλεσθε τοὺς τιμωμένους ὑφ’ ὑμῶν , οἷς οἴεσθε διδόναι τὰς εἰκόνας , ἐπίστασθαι τἀληθὲς καὶ τὸ γιγνόμενον οἷόν ἐστιν ἢ λανθάνειν αὐτούς , οὐκ ἄδηλόν ἐστιν ὃ ἂν εἴποιτε εὖ φρονοῦντες . 
τί γὰρ ἐκώλυεν εὐθὺς ἐν τῷ ψηφίσματι γράφειν ὥσπερ τἄλλα καὶτοῦτο , εἶναι δὲ τὴν εἰκόνα αὐτοῖς μίαν τῶν ἀνακειμένων ἢ τὴν τοῦ δεῖνος , εἰ κἀκείνους ἐβούλεσθε γιγνώσκειν ; 
ἀλλ’ οὐδέποτε οἶμαι τοῦτο ἐγγράφετε . 
οὐκοῦν ὅτι μὲν τὰ γιγνόμενα ὀρθῶς καὶ μηθὲν ἔχοντα ἄτοπον οὐδεὶς περιστέλλει δῆλόν ἐστιν . 
ὅτι δὲ ἥκιστ’ ἄν τις φυλάξαιτο τοὺς εὖ πάσχοντας εἰδέναι τίνα τρόπον τῆς χάριτοστυγχάνουσι καὶ τῶν γιγνομένων περὶ τὴν τιμὴν ὁτιοῦν , εἴ γέ τις ἁπλῶς αὐτὸ πράττοι καὶ δικαίως , ἔτι μοι δοκεῖ τοῦ πρώτου φανερώτερον · 
ὥστε ἀνάγκη τὸ συμβαῖνον εἶναι πανταχῇ φαῦλον καὶ μηδενὶ μηδὲ ἰδιώτῃ πρέπον . 
ὁ γὰρ ἐν αὐτοῖς οἷς τινας εὖ ποιεῖ , παθὼν πρότερος ἢ νὴ Δία κατάρχων καὶ προκαλούμενος εἰς φιλίαν , παρακρουόμενος καὶ φενακίζων , τί ἂν οὗτος ἄλλως ποιήσειεν ; 
ἐπίστασθε τοίνυν ὅτι μηδένα λανθάνει τὸ γιγνόμενον , ἀλλ’ ἔστι διαβόητον καὶ τῶν παρὰ πᾶσι θρυλουμένων , οὐ μόνον ἐπειδὴ λίαν κατακόρως καὶ ἀνέδην αὐτῷ κέχρηνταί τινες , ἀλλὰ καὶ ὅτι παρ’ ὑμῖν πράττεται . 
τὸ γὰρ ἀξίωμα τῆς πόλεως καὶ τὸ μέγεθος οὐδὲνἄγνωστον ἐᾷ τῶν ἐν αὐτῇ , καὶ τὸ σεμνότερον ὑμᾶς ἁπάντων ἐν τοῖς ἄλλοις ἑαυτοὺς ἄγειν , ἔτι δὲ οἶμαι τὸ πράττειν ἄριστα τῶν Ἑλλήνων , φθόνον κινεῖ καὶ ζηλοτυπίαν , ὥστε πολλοὺς εἶναι τοὺς ἐξετάζοντας , ἐάν τι δοκῆτε ἁμαρτάνειν . 
οὐκοῦν οἱ μὲν ὅπως ὅ , τι πράττουσιν ἀγνοεῖσθαι μᾶλλον ἐθέλοντες κακίας τοῦτο σημεῖον ἐκ‐ φέρουσιν · οἱ δ’ ἅ μηδεὶς ἀγνοεῖ λανθάνειν νομίζοντες εὐηθείας · 
οἷς ἀμφοτέροις οὐκ ἂν ἕλοισθε ἔνοχον εἷναι τὴν πόλιν . 
νὴ Δία , ἀλλὰ δαπανήσομεν , εἰ μὴ τοῖς οὖσι χρησόμεθα καὶ πολλῶν δεήσει χρημάτων , ἐὰν πᾶσι κατασκευάζωμεν ἀνδριάντας ὅσοις ψηφιζόμεθα . 
καὶ πόσῳ κρεῖττον ἐλάττοσι διδόναι τὴν δωρεὰν ἢ πλείους ἐξαπατᾶν , μέλλοντάς γε ὑπὸ πλειόνων καταγιγνώσκεσθαι καὶ μισεῖσθαι , σαφῶς εἰδότων ὃ ποιεῖτε ; 
καὶ γὰρ εἰ μὲν οὐ σφόδρα ἐπιεικεῖς εἰσιν , οὓς ὁπωσδήποτε ἵστατε νῦν , ὃ μηδαμῇ φρονοῦντες εἴποιτ’ ἄν , ὁρᾶτε τὸ γιγνόμενον · διὰ γὰρ τοὺς φαύλους ἀδικεῖτε τοὺς χρηστούς . 
ὅτι γὰρ ὑμῶν οἱ πρόγονοι μὴ ἐθαύμαζον εἰκῇ μηδὲ ἀνάξιόν τινα ἐγὼ διαβεβαιωσαίμην ἄν . 
εἰ δὲ ἀγαθοὺς τιμᾶτε , τούς γε τοιούτους εἰκὸς ἄχθεσθαι τῷ πράγματι . 
τίς γὰρ ἂν μέτριος ἄνθρωπος βούλοιτο ἕτερον κακῶς πάσχειν καὶ τῶν δικαίως δεδομένων ἀποστερεῖσθαι δῑ αὑτόν ; 
ἢ πῶς οὐκ ἂν ὀργίζοιτο ἐπὶ τούτῳ γιγνομένῳ μᾶλλον ἤπερ εἰδείη χάριν ; 
ἢ γυναῖκα μὲν οὐδεὶς ἂν ὑπομείνειε χρηστὸς ὢν διὰ μοιχείαν λαβεῖν , ὅτι τὸν πρότερον ἔχοντα ἠδίκησε · μᾶλλον δὲ οὐδ’ ἂν ὅλως λάβοι τις ἡδέως παρὰ ἀνδρὸς ἑτέρου · καίτοι πολλάκις γίγνεται τοῦτο οὐ μετὰ πονηρᾶς αἰτίας · τιμὴν δέ , ἣν οὐκ ἔστι δικαίως ἀπ’ ἄλλου λαβεῖν οὐδὲ χωρὶς ὕβρεως τῆς εἰς ἐκεῖνον , ἀγαπᾶν τινα οἴεσθε , καὶ ταῦτα μηδ’ αὐτὸν ἐλπίζοντα ὡς οὐθὲν ἂν πάθοι τοιοῦτον ; 
ἀλλ’ ἀνδράποδον μέν τις ὠνούμενος εἴ ποτε ἀπέδρα σκοπεῖ καὶ εἰ μὴ παρέμενε τῷ πρώτῳ δεσπότῃ · δωρεὰν δὲ καὶ χάριν , ἣν ἄπιστον ἡγεῖται καὶ σαφῶς οἶδε μηδὲν ἔχουσαν βέβαιον , ἑκὼν ἂν πρόσοιτο ; 
Ῥωμαῖοι γάρ εἰσιν οἱ πλείους αὐτῶν , καὶ τίς ἂν τούτων ἅψαιτο ; 
οἱ δέ γε παρεστῶτες αὐτοῖς Μακεδόνες , οἱδὶ δὲ Λακεδαιμόνιοι · 
καὶ νὴ Δία τούτων ἁπτόμεθα . 
καίτοι τοὺς μὲν πρότερον κειμένους πάντας ἢ τούς γε πλείστους δῑ εὐεργεσίαν φήσετε τεθῆναι , τῶν δὲ νῦν τιμωμένων πολλοὺς δῑ ἰσχὺν θεραπεύεσθαι . 
τὸ μὲν δὴ ποτέρους αὐτῶν δικαιότερόν ἐστι ποιεῖσθαι περὶ πλείονος ἐάσω · τὸ δέ , εἰ μὴ πᾶσι τὰ δοθέντα δικαίως ὑπάρξει , ποτέρους μᾶλλον εἰκὸς ἐπ’ ἀδήλῳ λαμβάνειν οὐδ’ αὐτοὺς τούτουσλανθάνει . 
πάντες γὰρ οἴδασιν ὅσῳ βεβαιότερόν ἐστιν εὐεργεσία δυνάμεως . 
ἰσχὺν μὲν γὰρ οὐκ ἔστιν ἥντινα οὐκ ἀναιρεῖ χρόνος , εὐεργεσίαν δὲ οὐδεμίαν . 
ἵν’ οὖν τὴν ὑπερβολὴν ἐκείνην ἀφῇ τις , ἀληθῆ τρόπον τινὰ οὖσαν , τὸ πρὸς τὴν πόλιν ἀηδέστερον ἔχειν τοὺς οὕτω τιμᾶσθαι ζητοῦντας καὶ τὸ συμβαῖνον εἰς ὕβριν λαμβάνεινκαὶ καταφρόνησιν ἑαυτῶν · ἀλλὰ τοῦτό γε εἰδέναι φημὶ βεβαίως ὅτι μηδὲ χάριν ὑμῖν μηδεμίαν οἴδασι μηδ’ οἴονται τυγχάνειν μηδενός , τὸ γιγνόμενον εἰδότες καὶ τὴν ῥᾳδιουργίαν τὴν ἐν αὐτῷ . 
πρὸς τοῦ Διός , εἶθ’ ἃ καὶ τούτων δεχομένων οὐκ εἰκὸς ἦν ἀφαιρεῖσθαι τοὺς ἔμπροσθεν εἰληφότας , ταῦτα ἀφαιρώμεθα τοὺσἔχοντας οὐδὲ ἑτέροις διδόντες ; καὶ μὴν εἴ γε ἐν οἷς ἡ πόλις δοκεῖ τινος δεῖσθαι , τὴν δαπάνην μόνον ὀψόμεθα καὶ τὸ πῶς ἂν εὐχερέστατα γένοιτο , μηθὲν ἄλλο ἐξετάζοντες , τί κωλύει μὴ μόνον ταύτην ὑπάρχειν ἐν ἑτοίμῳ τὴν δωρεάν , ἀλλὰ κἂν ἄλλο τι θέλητε χαρίσασθαί τινι , γῆν , ἀργύριον , οἰκίαν , τοὺς ἔχοντας ἀφαιρουμένους ; ἢ τί δεῖ πόρους ζητεῖν καὶ τὰ κοινὰ ἀναλίσκειν , ὅταν ᾖ καιρὸς ἢ τεῖχος ἐπισκευάζειν ἢ ναῦς , ἀλλὰ μὴ τὰ τοῦ δεῖνος λαβεῖν ἢ τὰ τῶν πολιτῶν τινος ἢ τῶν ἐνοικούντων παρ’ ὑμῖν ; 
ἀλλὰ νὴ Δία βοήσονται καὶ δεινὰ φήσουσι πάσχειν . 
οὐκοῦν ἐξέσται δήπουθεν μὴ προσέχειν αὐτοῖς . 
καὶ γὰρ εἰ νῦν εἰσιν , ἐφ’ οὓσἂν ἔλθοιεν ὑμῶν ταῦτα ποιούντων , πρότερόν γε οὐκ ἦν ἕτερος οὐδεὶς τοῦ δήμου κυριώτερος . 
ἆρ’ οὖν οἱ τότε ὄντες οὕτω προσεφέροντο τοῖς κατὰ μέρος ; 
πόθεν ; 
οἳ τοῦτο πάντων ἡγοῦντο χαλεπώτατον , καὶ τοῖς θεοῖς ἐπεύχοντο μηδέποτε συμβῆναι τοιοῦτον καιρόν , ἐν ᾧ δεήσει κατ’ ἄνδρα ἕκαστον ἀπὸ τῶν ἰδίων εἰσενεγκεῖν · καὶ τὸ τοιοῦτον σπανίως ποτὲ παρ’ ὑμῖν γενέσθαι φασίν , οὐδὲ ἐν ἅπασι τοῖς πολέμοις , ἀλλ’ εἴ ποτε ἐσχάτως ἡ πόλις ἐκινδύνευσεν . 
ἴσως οὖν ἐρεῖ τις ὡς οἵ γε ἀνδριάντες τῆς πόλεώς εἰσιν . 
καὶ γὰρ ἡ χώρα τῆς πόλεως , ἀλλ’ οὐθὲν ἧττον τῶν κεκτημένων ἕκαστος κύριός ἐστι τῶν ἑαυτοῦ . 
καὶ κοινῇ μὲν ἐὰν πυνθάνηταί τις τίνος ἐστὶν ἡ νῆσος ἢ τίνος ἡ Καρία , φήσουσι Ῥοδίων . 
ἐὰν δὲ ἄλλως ἐρωτᾷς , τουτὶ τὸ χωρίον ἢ τόνδε τὸν ἀγρόν , δῆλον ὅτι πεύσῃ τοῦ δεσπότου τὸ ὄνομα . 
οὕτως καὶ τὰς εἰκόνας ἁπλῶς μὲν πάσας Ῥοδίων εἶναι λέγουσιν , ἰδίᾳ δὲ ἑκάστην τοῦ δεῖνος ἢ τοῦ δεῖνος , ᾧ ἄν ποτε ᾖ δεδομένη . 
καίτοι τὰ μὲν χωρία καὶ τὰς οἰκίας καὶ τἄλλα κτήματα οὐκ ἂν εἰδείης ὧν ἐστιν , εἰ μὴ πυθόμενος · ἡ δὲ εἰκὼν ἐπιγέγραπται , καὶ οὐ μόνον τὸ ὄνομα , ἀλλὰ καὶ τὸν χαρακτῆρα σῴζει τοῦ λαβόντος , ὥστ’ εὐθὺς εἶναι προσελθόντα εἰδέναι τίνος ἐστίν . 
λέγω δὲ ἐφ’ ὧν ἔτι μένει τἀληθές . 
καὶ μὴν τό γε ἐν κοινῷ κεῖσθαι γελοιότατόν ἐστιν , εἴ τις ἄρα σημεῖον ἡγεῖται τοῦ μὴ τῶν εἰληφότων αὐτὰς ὑπάρχειν , ἀλλὰ τῆς πόλεως . 
οὕτω μὲν γὰρ ἐξέσται . 
λέγειν καὶ τὰ ἐν μέσῳ τῆς ἀγορᾶς πιπρασκόμενα τοῦ δήμου εἶναι , καὶ τὰ πλοῖα δήπουθεν οὐχὶ τῶν κεκτημένων , ἀλλὰ τῆς πόλεως , ἐπείπερ ἐν τοῖς λιμέσιν ἕστηκεν . 
ὅ τοίνυν ἤκουσά τινος ὑπὲρ τούτου λέγοντος ὡς ἰσχυρότατον , οὐκ ἂν ἀποκρυψαίμην , ὅτι δημοσίᾳ τοὺς ἀνδριάντας ἀπεγράψασθε ὑμεῖς . 
τί οὖν τοῦτό ἐστιν ; 
καὶ γὰρ τὴν ἄντικρυς χώραν καὶ Κάρπαθον ταύτην καὶ ἤπειρον , ἑτέρας νήσους καὶ καθόλου πολλὰ ἔστιν εὑρεῖν , ἃ κοινῇ μὲν ἀπεγράψατο ἡ πόλις , διῄρηται δὲ εἰς τοὺς κατὰ μέρος . 
ὅλως δὲ οὐκ εἰ μὴ τοῦτον τὸν τρόπον ἕκαστος τὴν εἰκόνα ἔχει τῶν τιμηθέντων , καθάπερ ἂν ἄλλο τι κτησάμενος , διὰ τοῦτο ἂν ἔλαττον αὐτῷ προσήκειν λέγοιτο ἢ μηδὲν ἀδικεῖσθαι διδόντων ὑμῶν ἑτέρῳ τὴν ἐκείνου . 
μυρίους γὰρ εὑρήσετε τρόπους , καθ’ οὓς ἑκάστου τί φαμεν εἶναι , καὶ πλεῖστον διαφέροντας , οἷον ἱερωσύνην , ἀρχήν , γάμον , πολιτείαν · ὧν οὔτε ἀποδόσθαι τι ἔξεστι τοῖς ἔχουσιν οὔτε ὅπως ἄν τις ἐθέλῃ χρῆσθαι . 
κοινὸν δ’ οὖν ἐπὶ πᾶσιν ὥρισται δίκαιον , τὸ πάνθ’ ὅσα δικαίως τις ἔλαβεν , ἄν τε καθάπαξ τύχῃ λαβὼν ἄν τε εἴς τινα χρόνον , καθάπερ οἶμαι τὰς ἀρχάς , βεβαίως ἔχειν καὶ μηδένα ἀφαιρεῖσθαι . 
πῶς οὖν δικαιότερον ἔστιν ὁτιοῦν ἔχειν ἢ εἴ τις ἀνὴρ ἀγαθὸς γενόμενος καὶ χάριτος ἄξιος ἀντὶ πολλῶν καὶ καλῶν τύχοι τιμῆς ; 
ἢ παρὰ τίνος κυριωτέρου καὶ μείζονος ἢ παρὰ τοῦ Ῥοδίων δήμου καὶ τῆς ὑμετέρας πόλεως ; 
καὶ γὰρ τοῦτο οὐ σμικρόν ἐστι , τὸ μὴ Καλυμνίους εἶναιτοὺς δεδωκότας ἢ τοὺς κακοβούλους τούτους Καυνίους . 
ὥσπερ ἐπὶ τῶν ἰδιωτικῶν , ὅσῳ τις ἂν κρείττω καὶ πιστότερον δεικνύῃ , παρ’ οὗ τυγχάνει τι κτησάμενος , τοσούτῳ κρατεῖ καὶ οὐδεὶς ἂν ἀμφισβητήσειεν αὐτῷ . 
καίτοι πᾶσα πόλις , ἣν ἂν εἴπῃ τις , ἑνὸς ἀνδρὸς ἰδιώτου , κἂν ὁ σεμνότατος ᾖ , πιστοτέρα τῷ παντὶ καὶ κρείττων , καὶ τὰ κοινῇ γιγνόμενα τῶν κατ’ ἰδίαν πραττομένων ἰσχυρότερα . 
σκοπεῖτε δὲ ὅτι πάντες ἡγοῦνται κυριώτερα ταῦτα ἔχειν , ὅσα ἂν δημοσίᾳ συμβάλωσι διὰ τῶν τῆς πόλεως γραμμάτων · καὶ οὐκ ἔνι λυθῆναι τῶν οὕτω διῳκημένων οὐδέν , οὔτ’ εἴ τις ὠνήσαιτο παρά του χωρίον ἢ πλοῖον ἢ ἀνδράποδον , οὔτ’ εἴ τῳ δανείσειεν , οὔτ)ἂν οἰκέτην ἀφῇ τις ἐλεύθερον οὔτ’ ἂν δῷ τινα δωρεάν . 
τί δήποτ’ οὖν συμβέβηκε ταῦτ’ εἶναι βεβαιότερα τῶν ἄλλων ; 
ὅτι τὴν πόλιν μάρτυρα ἐποιήσατο τοῦ πράγματος ὁ τοῦτον τὸν τρόπον οἰκονομήσας τι τῶν ἑαυτοῦ . 
πρὸς τοῦ Διός , εἶθ’ ὧν μὲν ἄν τις παρ’ ἰδιώτου τύχῃ διὰ τῆς πόλεως , οὐκ ἔστιν ὅπως ἀφαιρεθήσεται τούτων · ἃδέ τις εἴληφεν οὐ δημοσίᾳ μόνον , ἀλλὰ καὶ τοῦ δήμου δεδωκότος , οὐκ ἔσται βέβαια ; 
καὶ τὸ μὲν ὑπ’ ἄλλων γενόμενον τοῦτον τὸν τρόπον οὐ λυθήσεται διὰ τὴν πόλιν · ἃ δ’ ἡ πόλις αὐτὴ πεποίηκε , ῥᾳδίως οὕτως ἀνελεῖ ; 
καὶ ταῦτα οὐχ ὡς ἔδωκεν , ὁμοίως ἀφαιρουμένη κατὰ κοινόν , ἀλλ’ ἑνὸς ἀνδρός , ἂν τύχῃ στρατηγῶν , ἐξουσίανἔχοντος τοῦτο ποιεῖν ; 
καὶ μὴν καὶ γράμματά ἐστιν ἐν κοινῷ περὶ τούτων , ὑπὲρ ὧν ἔφην . 
τὰ γὰρ ψηφίσματα γέγραπται δήπουθεν τὰ τῶν τιμῶν καὶ δημοσίᾳ μένει τὸν ἅπαντα χρόνον . 
τὸ μὲν γὰρ ἀποδοῦναι χάριν οὕτως ἀκριβῶς γίγνεται παρ’ ὑμῖν , τὸ δ’ ἀφελέσθαι τοὺς εἰληφότας πάνυ ῥᾳδίως . 
εἶτα τὸ μὲν οὐχ οἷόν τε γενέσθαι δίχα ψηφίσματος , ἁπάντων ὑμῶν πεισθέντων , τὸ δὲ ἔθει τινὶ συμβαίνει , κἂν ἑνὶ δόξῃ μόνον ; 
πλὴν ὅ γε ἔφην ὅτι δημοσίᾳ ταῦτα ἀναγέγραπται , καὶ οὐ μόνον ἐν τοῖς ψηφίσμασιν , ἀλλὰ καὶ ἐπ’ αὐτῶν τῶν εἰκόνων , τό τε ὄνομα τοῦ τιμηθέντος καὶ τὸ δεδωκέναι τὸν δῆμον , καὶ τούτων πάλιν ἐν τῷ δημοσίῳ κειμένων . 
ὅτι τοίνυν οὐθέν ἐστι τὸ τῆς ἀπογραφῆς οὐδὲ τὸ ἐν κοινῷ κεῖσθαι πρὸς τὸ μὴ τῶν εἰληφότων εἶναι τοὺς ἀνδριάντας πάλαι μὲν ἴσως ὑπάρχει δῆλον · ἀλλ’ ὥστε μηδ’ ἐπιχειρῆσαι μηδένα ἀντειπεῖν , ἐκεῖνο ὑμῖν ἐρῶ . 
ἴστε που τοὺς Ἐφεσίους , ὅτι πολλὰ χρήματα παρ’ αὐτοῖς ἐστι , τὰ μὲν ἰδιωτῶν , ἀποκείμενα ἐν τῷ νεὼ| τῆς Ἀρτέμιδος , οὐκ Ἐφεσίων μόνον , ἀλλὰ καὶ ξένων καὶ τῶν ὁπόθεν δήποτε ἀνθρώπων , τὰ δὲ καὶ δήμων καὶ βασιλέων , ἃ τιθέασι πάντες οἱ τιθέντες ἀσφαλείας χάριν , οὐδενὸς οὐδεπώποτε τολμήσαντος ἀδικῆσαι τὸν τόπον , καίτοι καὶ πολέμων ἤδη μυρίων γεγονότων καὶ πολλάκις ἁλούσης τῆς πόλεως . 
οὐκοῦν ὡς ὅτι μὲν ἐν κοινῷ κεῖται τὰ χρήματα δῆλόν ἐστιν · ἀλλὰ καὶ δημοσίᾳ κατὰ τὰς ἀπογραφὰς ἔθος αὐτὰ τοῖς Ἐφεσίοις ἀπογράφεσθαι . 
τί οὖν ; 
ἆρά γε καὶ λαμβάνουσιν ἐξ αὐτῶν , ὅταν ᾖ χρεία τις , ἢ δανείζονται γοῦν , ὃ τάχα δόξει μηδὲν εἶναι δεινόν ; 
ἀλλ’ οἶμαι πρότερον ἂν περιέλοιεν τὸν κόσμον τῆς θεοῦ πρὶν ἢ τούτων ἅψασθαι . 
καίτοι τοὺς Ἐφεσίους οὐκ ἂν εἴποιτε εὐπορωτέρους αὑτῶν . 
τοὐναντίον γὰρ ὑμεῖς μὲν καὶ πρότερον ἦτε πλουσιώτατοι τῶν Ἑλλήνων καὶ νῦν ἔτι μᾶλλόν ἐστε · ἐκείνους δὲ πολλῶν ἔστιν ἰδεῖν καταδεέστερον πράττοντας . 
μὴ τοίνυν εἰ ἐκεῖνα μὲν ἔστιν ἀνελέσθαι τοῖς θεῖσι , τῆς εἰκόνος δὲ οὐθεὶς οὕτως ἐστὶ τῆς ἑαυτοῦ κύριος , καὶ μὴ τὸ πρᾶγμα ἀνόμοιον ἡγήσησθε · τὸ γὰρ μὴ πάντ’ εὐθὺς τῆς πόλεως εἶναι τὰ ἐν κοινῷ κείμενα καὶ δημοσίας ἀπογραφῆς τυχόντα δεῖξαι βουλόμενος ὡς τύπῳ κατὰ τοῦτο ἐχρησάμην . 
τὸ μέντοι μηθένα πρὸς ἄλλο τι τὴν εἰκόνα ἔχειν ἢ τὸ ἑστάναι παρ’ ὑμῖν , ᾧ μόνῳ διαφέρουσιν οὗτοι τοι τῶν ἐκεῖ τὰ χρήματα τιθέντων , ἔτι μᾶλλον ὑπὲρ αὐτῶν ἐστιν . 
ἃ γὰρ μηδὲ τοῖς λαβοῦσιν ἔξεστιν ἀνελεῖν , ἦπου γε τοῖς δεδωκόσιν ἐξεῖναι προσήκει ; 
καθόλου δὲ ἄλλως ἔγωγε φιλονικεῖν ἔοικα πρὸς τὸν εἰπόντα δὴ ὡς τῆς πόλεως πάντες εἰσὶν οἱ ἀνδριάντες . 
ἐπεὶ τοῦτό γε οὐθέν ἐστι σημεῖον ὡς οὐκ ἔστιν ἄτοπον τὸ γιγνόμενον . 
τὰ γοῦν ἐν τοῖς ἱεροῖς ἀναθήματα , ἃ κατασκευάσασα ἡπόλις ἐκ τῶν ἰδίων ἀνατέθεικεν , οὐκ ἂν οὐδεὶς ἀμφισβητήσειεν ὡς οὐ δημόσιά ἐστιν . 
ἆρ’ οὖν οὐχὶ δεινόν , εἰ καταχρησόμεθα τούτοις πρὸς ἄλλο τι ; 
νὴ Δία , ταῦτα γάρ ἐστιν ἀναθήματα . 
αἱ δ’ εἰκόνες τιμαί · κἀκεῖνα δέδοται τοῖς θεοῖς , ταῦτα δὲ τοῖς ἀγαθοῖς ἀνδράσιν , οἵπερ εἰσὶν ἔγγιστα αὐτῶν . 
καίτοι καὶ θεοφιλεῖς ἅπαντες οἱχρηστοὶ λέγονται καὶ εἰσίν . 
εἶτα ἡμᾶς μὲν οὐχ ὁ τῶν κτημάτων τι τῶν ἡμετέρων ἀφαιρούμενος , ἀλλ’ ἂν τοὺς φίλους βλάπτῃ τις τοὺς ἡμετέρους ἀδικεῖ τῷ παντὶ πλέον · τοὺς δέ γε θεοὺς φήσομεν , ὡς ἔοικε , τῶν φίλων μᾶλλον ὀλιγωρεῖν ἢ τῶν κτημάτων ; 
ἀλλὰ πάντα μὲν προσήκει βεβαίως ἔχειν τοὺς κτησαμένους , καὶ ταῦτα ἐν δημοκρατίᾳ καὶ παρ’ ὑμῖν , οἳ μέγιστον φρονεῖτε ἐπὶ τῷ νομίμως καὶ δικαίως διοικεῖν τὰ παρ’ ἑαυτοῖς , μάλιστα δὲ οἶμαι τὰς τιμὰς καὶ τὰς χάριτας · οὐ μόνον , ἐπειδὴ τὰ μὲν ἄλλα καὶ φαῦλος ὤν τις ἂν ἔχοι , χρήματα , οἰκίας , ἀνδράποδα , χώρας , ταῦτα δὲ μόνοις ὑπάρχει τοῖς ἐπιεικέσιν · ἀλλὰ καὶ δῑ ἐκεῖνο , ὅτι ταῦταμὲν ἔστι κεκτῆσθαι καὶ δῑ ἑτέρου τρόπου , κληρονομήσαντα ἢ πριάμενον · 
τῶν δὲ τοιούτων διὰ μόνης ἀρετῆς ἐστιν ἡ κτῆσις . 
καὶ μὴν ὧν γέ τις τὴν τιμὴν κατέβαλε τοῖς κυρίοις , οὐδ’ ἀμφισβητεῖ δήπουθεν οὐδεὶς ὡς οὐ δικαιόν ἐστιν ἐᾶν ἔχειν αὐτόν , τοσούτῳ μᾶλλον ὅσῳπερ ἂν πλείονα ᾖ δεδωκώς . 
οὐκοῦν ἅπαντες οὗτοι δεδώκασιτιμὴν ἕκαστος τῆς εἰκόνος τῆς ἑαυτοῦ , καὶ ταύτην οὐδὲ μετρίαν , οἱ μὲν στρατηγίας λαμπρὰς ὑπὲρ τῆς πόλεως , οἱ δὲ πρεσβείας , οἱ δὲ καὶ τρόπαια ἀπὸ τῶν πολεμίων , οἱ δέ τινες καὶ χρήματα ἴσως , οὐ μὰ Δία χιλίας δραχμὰς οὐδὲ πεντακοσίας , ὅσων ἔστιν εἰκόνα ἀναστῆσαι . 
τί οὖν ; 
οὐχὶ νενόμισται παρά γε τοῖς μὴ παντάπασιν ἀδίκοις τὸν ἀποστερούμενόν τινος κτήματος ὃ γοῦν κατατέθεικε κομίζεσθαι παρὰ τῶν εἰληφότων ; 
ἆρ’ οὖν ἐθέλοιτ’ ἂν ἀποδοῦναι τὰς χάριτας , ἀνθ’ ὧν ἐψηφίσασθε ἐκείνοις τοὺς ἀνδριάντας ; 
λυσιτελεῖ γοῦν ὑμῖν ἐκτίνουσιν , ἐπειδὴ τὸ λυσιτελὲς οἴονται δεῖν τινες ὁρᾶν ἐξ ἅπαντος . 
ἐὰν οὖν ἢ πόλεμον ᾖ τις κατωρθωκώς , ὃν εἰ μὴ συνέβη κατορθῶσαι τοῖς τότε , ἡμεῖς οἱ νῦν οὐκ ἂν εἴχομεν τὴν πόλιν , ἢ τὴν ἐλευθερίαν ἡμῖν κεκομισμένος ἢ τῶν οἰκιστῶν ὑπάρχῃ τις · οὐ γὰρ ἔχομεν σαφῶς εἰπεῖν τίνες εἰσὶν οἷς συμβέβηκεν ἢ συμβήσεται , τοῦ πράγματος εἰκῇ γιγνομένου καὶ μόνον ἔθει τινί · μὴ δυσχερὲς εἰπεῖν ᾖ τὸ μετὰ ταῦτα ὅτι καὶ τῆς πόλεως αὐτῆς ἀποστῆναι δεήσει βουλομένους γε τὰ δίκαια ποιεῖν . 
εἰ δὲ δή τις εἴη τι τοιοῦτον δεδωκὼς ὃ μηδὲ βουληθέντας ἀποδοῦναι δυνατόν · μυρίοι δ’ εἰσὶν οἱ τὰς ψυχὰς προειμένοι ἑαυτῶν ὑπὲρ τῆς πόλεως καὶ τοῦ ζῆν ἐωνημένοι τὴν εἰκόνα καὶ τὴν ἐπιγραφήν , καθάπερ εἶπον καὶ πρότερον · ἆρ’ οὐ δεινὰ πάσχουσιν ; 
οὐ τοίνυν οὐδὲ ἐκεῖνο ἔστιν εἰπεῖν , ὅτι οὐχὶ ἡμεῖς ἐσμεν οἱ ταῦτ’ εἰληφότες . 
πρῶτον μὲν γὰρ ἅπαντα ὀφείλουσι τὰ τῶν προγόνων οὐχ ἧττον αὐτῶν ἐκείνων εἰς οὓς ἄν ποτε καθήκῃ τὸ γένος . 
οὐ γὰρ ἀφίστασθαί γε φήσετε τῆς διαδοχῆς . 
εἶτα πάνθ’ ὅσα ἐξ ὧν τότε ἐκείνους τινὲς εὐηργετήκασι καὶ προυθυμοῦντο πάσχοντες ἢ δρῶντες ὑπὲρ αὐτῶν συνήχθη χρήσιμα καὶ μεγάλα , ὑμῖν ἔστι νῦν · ἡ δόξα τῆς πόλεως , τὸ μέγεθος , τὸ χωρὶς μιᾶς αὐτὴν πασῶν τῶν ἄλλων ὑπερέχειν . 
εἰ τοίνυν , ὅτι μὴ παρ’ ὑμῶν εἰλήφασι , διὰ τοῦτο ἔλαττον ἀδικεῖν οἴεσθε , ἢ εἴ τι τῶν ἄλλως ὑπαρχόντων τινὸς ἀφῃρεῖσθε , τῶν ἄγαν τι φανερῶν ἀγνοεῖτε · πρῶτον μὲν ὅτι πάντες οἵ τινα ἀποστεροῦντες ὁτιοῦν κἀκεῖνον ἀδικοῦσιν οὐχ ἧττον , παρ’ οὗ ποτ’ ἂν τοῦτο εἰληφὼς τύχῃ · οἷον οἱ τῶν δημοσίων τι καταλύοντνς οἰκοδομημάτων , ὅ τις τῶν καθ’ ἕνα ἐποίησε χαριζόμενος ὑμῖν , μᾶλλον ἂν δόξειαν τὸν ποιήσαντα ἀδικεῖν ἢ τὴν πόλιν . 
οὐκοῦν ὁ αὐτὸς λόγος κἂν ἡ πόλις ᾖ τι τῶν ἰδιωτῶν τινι δεδωκυῖα πρὸς τὸν ἀφαιρούμενον τοῦτο . 
τοιγαροῦν ὑμεῖς πρὸς ἐκείνοις , ὧν τὰς εἰκόνας ἀνεστήσατε , καὶ τὴν πόλιν οἶμαι τὴν δεδωκυῖαν ἀδικεῖτε , τοῦτ’ ἔστιν ἑαυτούς . 
ἀλλ’ ὁ μὲν εἰς ἄλλον ἁμαρτὼν ὥστε ἑαυτὸν ὠφελῆσαι κακίᾳ μόνον ἐστὶν ἔνοχος τοῖς πολλοῖς · ὁ δ’ ἑαυτὸν ἀδικῶν ἐν οἷς ἕτερον τῆς μὲν πονηρίας ὑπερβολήν τινα ἔδειξεν , ἐκ περιττοῦ δὲ ἀνόητος δοκεῖ . 
πρὸς τούτῳ δ’ ἂν ἴδοι τις καὶ ἕτερον . 
ὁ μὲν ἀφαιρούμενος ἁπλῶς ὅ τις ἔχει δικαίως ὅτῳ δήποτε τρόπῳ κτησάμενος κατ’ αὐτὸ τὸ πρᾶγμα ἁμαρτάνει , φύσει τι ποιῶν ἄτοπον · ὁ δὲ τῶν ὑφ’ ἑαυτοῦ δεδομένωνἐν μέρει τιμῆς καὶ χάριτός τινα ἀποστερῶν οὐ μόνον τὸ κοινὸν τοῦτο παραβαίνει , καθ’ ὃ προσήκει μηδένα βλάπτειν , ἀλλὰ καὶ χρηστὸν ἄνδρα ἀδικεῖ , καὶ τοῦτον ὃν ἥκιστα αὐτῷ προσῆκεν . 
οὐδαμῇ γὰρ ἰδεῖν ἔστι τοῖς φαύλοις τὰς τιμὰς διδομένας οὐδὲ ὑφ’ ὧν μηδὲν εὖ πεπόνθασιν. ὅσῳ δὴ χεῖρον τὸ τοὺς ἀγαθοὺς ἀφαιρεῖσθαιτιμὰς ἢ τὸ τοὺς ἄλλους καὶ τὸ τοὺς εὐεργέτας βλάπτειν τοῦ τὸν τυχόντα ἀδικεῖν οὐδένα λανθάνει . 
καὶ τοίνυν καὶ τοὺς 
Ἐφεσίους , εἴ τις ἀφέλοι τὸ πρὸς τὴν θεόν , κατ’ αὐτὸ τοῦτο φαίη τις ἂν ἧττον ἁμαρτάνειν λαβόντας ἀπ’ ἐκείνων τῶν χρημάτων ἢ τοὺς οὕτω προσφερομένους ταῖς εἰκόσιν , οὐ μόνον διὰ τὰ νῦνεἰρημένα δήπουθεν , ὅτι μηδὲν προσήκοντας ἀνθρώπους ἔμελλον ἀδικεῖν , ὧν τοὺς πολλοὺς οὐδὲ ἔγνωσαν , ἀλλὰ καὶ διὰ τὴν ἀπὸ τοῦ πράγματος αἰτίαν . 
τοῖς μὲν γὰρ παρακαταθήκην τινὰ μὴ φυλάξασιν οὐδεὶς ἂν οὐδὲν ἔτι τῶν ἑαυτοῦ πιστεύσειεν · τοὺς δὲ ὑβρίζοντας εἰς τοὺς εὐεργέτας οὐδεὶς κρινεῖ χάριτος ἀξίους . 
ὥσθ’ ὁ κίνδυνοσὑμῖν μὲν ἐν τῷ μηκέτ’ εὖ πάσχειν ὑπὸ μηδενός , ἐκείνοις δὲ ἐν τῷ μηκέτι φυλάττειν τὰ ἀλλότρια . 
βούλομαι τοίνυν ὑμέτερόν τι ἔργον εἰπεῖν οὐ πάλαι μὲν γεγονός , εὐδοκιμοῦν δὲ παρὰ πᾶσιν οὐχ ἧττον τῶν πάνυ παλαιῶν , ἵν’ εἰδῆτε παραθέντες , εἰ καθόλου τοὺς τοιούτους ἄξιόν ἐστι τοιοῦτόν τι ποιεῖν . 
μετὰ γὰρ τὸν συνεχῆ καὶ μακρὸν ἐκεῖνον Ῥωμαίων πόλεμον , ὃν πρὸς ἀλλήλους ἐπολέμησαν , ὅτε ὑμῖν ἀτυχῆσαι συνέβη διὰ τὴν πρὸς τὸν δῆμον εὔνοιαν , ἐπειδὴ πέρας εἶχε τὰ δεινὰ καὶ πάντες ᾤοντο σεσῶσθαι , καθάπερ ἐν ταῖς μεγάλαις νόσοις πολλάκις δεινοῦ τινος ἐδέησε βοηθήματος , καὶ τότε ἔδοξε τὰ πράγματα ζητεῖν τοιαύτην ἐπανόρθωσιν . 
ὅθεν πᾶσιν ἐδόθη τοῖς ἔξωθεν χρεῶν ἄφεσις . 
ἀσμένως δὲ αὐτῶν προσεμένων καὶ τὸ πρᾶγμα δωρεὰν ἡγησαμένων , μόνοι τῶν ἄλλων ὑμεῖς οὐκ ἐδέξασθε , καίτοι τῆς ἁλώσεως ὑμῖν , ὅπερ ἔφην , ἄρτι γεγενημένης καὶ τῶν πολεμίων ἐν τῇ πόλει τὰς οἰκίας μόνον εἰακότων · ἀλλ’ ὅμως δεινὸν ὑμῖν ἔδοξε τὸ ἐν ὁποίῳ δήποτε καιρῷ παραβῆναί τι τῶν δικαίων καὶ διὰ τὰς συμφορὰς τὰς καταλαβούσας ἔτι καὶ τὴν πίστιν ἀνελεῖν τῆν παρ’ αὑτοῖς · καὶ τἄλλα πάντα Ῥωμαίοις παραχωροῦντες οὐκ ἠξιώσατε καθ’ ἓν τοῦτο παραχωρῆσαι , τὸ μηδὲν αἰσχρὸν αἱρεῖσθαι κέρδους ἕνεκα . 
ὧν γὰρ οἶμαι τὴν ἐκείνων πόλιν ἑωρᾶτε μὴ δεηθεῖσαν δἰ ἀρετὴν ἅμα καὶ εὐτυχίαν , τούτου τὴν ὑμετέραν ἀπεφήνατε μὴ δεομένην διὰ μόνην τὴν ἀρετὴν . 
οὐ τοίνυν φήσετε ἔλαττον , ὦ ἄνδρες Ῥόδιοι , τὴν χάριν ὀφείλεσθαι τοῖς εὖ πεποιηκόσιν ἢ τοῖς συμβαλοῦσι τὸ χρέος . 
εἶτα τὸ μὲν μὴ ἑκόντας ἐκτίνειν τὰ ὀφειλόμενα δεινὸν ὑμῖν ἔδοξε , τὸ δὲ ἀποδόντας ἀφαιρεῖσθαι μέτριον . 
οὐ γὰρ δὴ τὸ μετὰ πάντων ἀσχημονεῖν τοῦ μόνους αἴσχιον ὑπειλήφατε . 
καίτοι τοσαύτης μεταβολῆς καθ’ ὃν εἴρηκα καιρὸν γενομένης καὶ περὶ πάντα συγχύσεως , τά γε δοθέντα ὑπῆρχε βεβαίως ἔχειν τοῖς προειληφόσι , καὶ οὐδεὶς ἐτόλμησεν εἰσπράττειν τοὺς ἤδη τι κεκομισμένους . 
ὑμεῖς δὲ νῦν οὐδὲ ἃ ἔφθητε διαλῦσαι τοῖς εὐεργέταις ἐᾶτε , ἀλλ’ οἱ μηδὲ τῶν αὐτῶν μηδὲν ὑπομείναντες τότε τοῖς ἄλλοις , καὶ ταῦτα ἐπταικότες , νῦν εὐτυχοῦντες πράττετε ὃ μηδὲ ἐκείνων τότε μηδὲ εἷς . 
καίτοι τὸ μὲν τῶν χρεῶν γεγονὸς εὕροι τις ἂν καὶ ἐν ἄλλῳ χρόνῳ καὶ Σόλωνα λέγεται παρὰ Ἀθηναίοις ποτὲ ποιῆσαι . 
δίχα γὰρ τοῦ πολλάκις ἀναγκαίως αὐτὸ συμβαίνειν ἐκ τῆς ἀπορίας τῶν δεδανεισμένων ἔσθ’ ὅτε οὐδὲ ἀδίκως γίγνεται διὰ τὸ μέγεθος τῶν τόκων , ὅταν τινὲς πολλάκις ὦσιν ἐν τούτοις τὰ ἀρχαῖα κεκομισμένοι . 
τὸ δὲ τὰς χάριτας τὰς ἀντὶ τῶν εὐεργεσιῶν ἀποστερεῖσθαι τοὺς εἰληφότας οὔτε ἀφορμὴν οὐδεμίαν δύναται παρασχεῖν εὔλογον οὔτε εἰσηγήσατο οὐδεὶς πώποτε , ἀλλὰμόνου τούτου σχεδὸν ἁπάντων οὐδέποτε καιρὸς γέγονε . 
καὶ μὴν δύο ταῦτα ὁμοίως τῆς μεγίστης φυλακῆς ἐν τοῖς νόμοις ἠξίωται καὶ ἀρᾶς καὶ ἐπιτιμίων τῶν ἐσχάτων , ἐάν τις εἰσάγῃ χρεῶν ἀποκοπὰς ἢ ὡς τὴν γῆν ἀναδάσασθαι προσήκει . 
τούτων τοίνυν τὸ μὲν παρ’ ὑμῖν οὐ γέγονε · τὸ δὲ λοιπόν , ὃ μηδ’ ὅλως ἴσμεν εἴ ποτεσυνέβη , σκέψασθε παραθέντες τῷ νῦν ἐξεταζομένῳ πράγματι . 
τῆς μέν γε χώρας ἄνωθεν διαιρουμένης τοῦτο ἂν εἴη δεινότατον , τὸ ἐξ ἴσου γίγνεσθαι τὸν ἔχοντα πρότερον τῷ μὴ κεκτημένῳ · τῆς δὲ εἰκόνος ἑτέρῳ δοθείσης οὐδαμῶς ἴσος ἐστὶν ὁ ἀφαιρεθεὶς τῷ λαβόντι . 
ὁ μὲν γὰρ τέτευχεν , εἴπερ ἄρα , τῆς τιμῆς , τῷ δὲ οὐθὲν περίεστι.φέρε τοίνυν , εἴ τις ἔροιτο τὸν στρατηγὸν ὑμῶν ἐφεστῶτα καὶ κελεύοντα ἐκχαράττειν τὴν ἐπιγραφήν , ἕτερον δ’ ἐγγράφειν , τί ἐστι τὸ γιγνόμενον ; 
ἦ νὴ Δία πέφηνέ τι δεινὸν εἰργασμένος τὴν πόλιν τοσούτοις ἔτεσιν ὕστερον οὗτος ἁνήρ ; 
πρὸς τοῦ Διὸς οὐκ ἂν ὑμῖν δοκεῖ διατραπῆναι , καὶ ταῦτα ἐὰν ᾖ μέτριος ; 
ἐγὼ μὲν γὰρ οἶμαικαὶ τὸν τεχνίτην ἐρυθριάσειν . 
εἰ δὲ δὴ παῖδες ἢ συγγενεῖς τινες παρατύχοιεν τἀνδρὸς ἐκείνου , πόσα οἴεσθε ἀφήσειν αὐτοὺς δάκρυα , ἐπειδὰν ἄρξηταί τις ἀφανίζειν τὸ ὄνομα ; 
οὐμενοῦν · ἀλλὰ ἐνστήσονται πάντες εἰς ὑμᾶς παριόντες , εἰς τὸν δῆμον βοῶντες . 
ἆρ’ οὖν , οὐδ’ ἂν τοιοῦτον συμβῇ , κωλύσετε οὐδὲ ἐπιστραφήσεσθε ; 
ἐγὼμὲν οὐδὲν ἂν τοιοῦτον περὶ ὑμῶν ὑπολάβοιμι , μᾶλλον δὲ καὶ νῦν φημι λανθάνειν αὐτὸ γιγνόμενον , ἀλλ’ οὐκ ἐάσετε γνόντες · οὐκοῦν νῦν γε ἐπίστασθε δήπουθεν τὸ πρᾶγμα ὅλον , ὥστε καθάπαξ κωλῦσαι προσήκει . 
νὴ Δία , ἀλλ’ οὐχ ὅμοιόν ἐστι , πολλῶν ὄντων οἷς μηδεὶς προσήκεικαὶ τοῦ πράγματος συμβαίνοντος ἐπ’ οὐδενὶ τῶν γνωρίμων . 
ἐγὼ δ’ ὅτι μὲν οὐκ εἴ τινες ἀγνοοῦσι προσήκοντας ἑαυτοῖς ἐνίους τούτων , ὅπερ εἰκός , διὰ τοῦτο ἔλαττον ἀδικοῦνται τῶν προγόνων ἀτιμαζομένων , ἀφίημι · χαλεπώτερον δὲ ἄλλως εἶναί μοι δοκεῖ τὸ γιγνόμενον εἰς ἐκείνους , οἷς μηδὲ ἔστιν οἰκεῖος μηδὲ εἷς ἔτι . 
καὶ γὰρ τῶν ζώντων δοκεῖ δεινότερον εἶναι τούτους ἀδικεῖν οἷς μηδὲ εἷς ἔστιν ὁ βοηθῶν ἔτι . 
ἐπεὶ κατά γε τοῦτο λεγέτωσαν μηδὲν εἶναι χαλεπὸν μηδὲ τὸ τοὺς ὀρφανοὺς βλάπτειν τοὺς παντάπασιν ἐρήμους , οἳ μήτε ἑαυτοῖς ἀμύνειν δύνανται μήτε ἄλλον ἔχουσι τὸν κηδόμενον . 
ἀλλὰ ὑμεῖς τοὐναντίον καὶ μᾶλλον ἐπὶ τούτοις ἀγανακτεῖτε καὶ δημοσίᾳ καθίστασθε ἐπιτρόπους , ὅπως μηδὲν ἀδικῶνται . 
καθόλου δὲ πάντων ὧν μέλλουσιν ἐρεῖν λόγων οὐδενὸς ἔχοντος ἐπιεικὲς οὐδέν , ὁ τοιοῦτός ἐστιν ἀτοπώτατος , ὡς ἄρα οὐδενὸς ἅπτονται τῶν γνωρίμων ἀνδριάντων οὐδὲ οὓς ἐπίσταταί τις ὧν εἰσιν , ἀλλὰ ἀσήμοις τισὶ καὶ σφόδρα παλαιοῖς καταχρῶνται . 
καθάπερ εἴ τις λέγοι μηδένα τῶν ἐπιφανῶν ἀδικεῖν πολιτῶν , ἀλλὰ τοὺς δημοτικοὺς καὶ οὓς μηδεὶς οἶδεν . 
καίτοι μὰ τὸν Δία οὐχ ὅμοιον . 
ἐν μὲν γὰρ τοῖς ζῶσι καὶ δῑ εὐγένειαν καὶ δῑ ἀρετὴν ἄλλος ἄλλου φανερώτερός ἐστι , καὶ διὰ πλοῦτον τοῦτο συμβαίνει καὶ δῑ ἑτέρας προφάσεις ἀξιολόγους · ἐπὶ δὲ τῶν εἰκόνων μὴ τοὐναντίον λέγοι τις ἂν ὥς εἰσιν αὗται βελτιόνων ἀνδρῶν . 
οὐ γὰρ δἰ ἀγένειαν ἢ κακίαν τινὰ οὐκ ἐπιστάμεθα αὐτούς , οἵ γε τῶν αὐτῶν τοῖς λαμπροτάτοις τετεύχασιν , ἀλλὰ διὰ μῆκος χρόνου τοῦτο γέγονεν . 
ὅσῳ τοίνυν τοὺς πρότερον ἀεὶ τῶν ἐπιγιγνομένων πάντες ἡγοῦνται φύσει κρείττους , καὶ πάλαι τὸ τυχεῖν τινας τούτου σπανιώτερον ὑπῆρχε , τοσούτῳ περὶ ἀμείνους ἄνδρας καὶ μειζόνων ἀγαθῶν αἰτίους ὁμολογοῦσιν ἁμαρτάνειν . 
ὅτι δ’ ἀληθῆ ταῦτα ἀμφότερα δῆλον . 
τούς τε γὰρ σφόδρα ἀρχαίους ἡμιθέους ὄντας ἐπιστάμεθα καὶ τοὺς μετ’ αὐτοὺς οὐ πολὺ ἐκείνων χείρονας · ἔπειτα τοὺς ἐφεξῆς ἐλάττονας ἀεὶ κατὰ τὸν χρόνον , καὶ τέλος τοὺς νῦν ὁποίους ἡμᾶς αὐτοὺς οἴδαμεν . 
καὶ πρότερον μὲν οὐδὲ τοῖς ἀποθνῄσκουσι πᾶσιν ὑπὲρ τῆς πόλεως ἦν ἑστάναι χαλκοῖς , ἀλλ’ εἰ μή τις ὑπερφυᾶ καὶ θαυμαστὰ πράξειε · νῦν δὲ τοὺς καταπλέοντας τιμῶμεν , ὥστ’ , εἴπερ ἄρα , τοὺς ὕστερον μᾶλλον καὶ τοὺς ἔγγιστα νῦν ἀνακειμένους μεταποιητέον . 
οὐδὲ γὰρ ἐκεῖνο ἀγνοεῖτε δήπουθεν ὅτι πάντες οἱ νοῦν ἔχοντες τοὺς παλαιοὺς τῶν φίλων μᾶλλον ἀγαπῶσι καὶ περὶ πλείονος ποιοῦνται τῶν δῑ ὀλίγου γεγονότων , καὶ τούς γε πατρικοὺς τῷ παντὶ πλέον ἢ τοὺς ὑφ’ αὑτῶν ἐγνωσμένους . 
οἱ μὲν γὰρ τὰ πρὸς τούτους παραβαίνοντες μόνους αὐτοὺς ἀδικοῦσιν · οἱ δὲ τῶν πρὸς ἐκείνους τι λύοντες καὶ τῶνκτησαμένων αὐτοὺς ὀλιγωροῦσιν . 
καθόλου δέ , ὥσπερ ὅταν τῶν ζώντων τις ἐξετάζηται παρ’ ὑμῖν , ὃν αὐτοὶ μὴ σφόδρα οἴδατε ἢ παντάπασιν ἀγνοεῖτε , τοῖς ἐπισταμένοις αὐτοὺς προσέχετε καὶ τίθεσθε τὴν ψῆφον κατὰ τοὺς μάρτυρας , ἄλλως τε ἂν ὦσιν οὗτοι μὴ πονηροί , ταὐτὸ καὶ νῦν ποιήσατε · ἐπεὶ καὶ περὶ ἀνδρῶν ὁ λόγος ἐστίν , οὕς φασι μηδένα εἰδέναι τῶν ζώντων · παρὰ τῶν ἐγνωκότων αὐτοὺς μάθετε . 
οἱ τοίνυν τότε ὄντες καὶ σαφέστατα ἐκείνους εἰδότες εὐεργέτας ἡγοῦντο τῆς πόλεως καὶ τῶν μεγίστων ἠξίουν . 
οἷς οὐ θεμιτὸν ὑμᾶς ἀπιστεῖν , ὑμετέροις γε οὖσι προγόνοις , οὐδὲ φῆσαι πονηρούς . 
οὐ τοίνυν οὐδὲ τοιοῦτον οὐδὲν ἔστιν εἰπεῖν , ὡς κατὰπολὺν χρόνον ἐσχήκασι τὰς τιμάς · οὐ γὰρ ἔσθ’ ὅπως δείξουσι πλείονα ἐκείνους χρόνον τιμωμένους ὑπὸ τῆς πόλεως ἢ τὴν πόλιν ὑπ’ αὐτῶν εὖ πεπονθυῖαν . 
ὥσπερ οὖν ὁ χρέος πάλαι μὲν ὀφείλων , πάλαι δὲ ἀποδούς , οὐθὲν πλέον τι πεποίηκε τοῦ νῦν ἀποδιδόντος ὅ , τι εἴληφεν , ὁμοίως οὐδ’ εἴ τις πάνυ πρὸ πολλοῦ τινα ἠμείψατο τότε εὖ παθών . 
ἄλλως τε εἰ μὲν ἀτέλειαν ἢ χρήματα ἢ γῆν ἢ τοιοῦτόν τι δεδωκότες ἀφῃρεῖσθε , μᾶλλον ἂν ἴσως ἠδικοῦντο οἱ μετὰ ταῦτα εἰληφότες · ὁ γὰρ χρόνον τινὰ κατασχὼν τὰ τοιαῦτα ὠφέληταί τι καὶ προείληφεν · ἐπὶ δὲ τῆς τιμῆς οὐδέν ἐστι τοιοῦτον . 
οἱ μὲν γάρ εἰσιν εὐπορώτεροι καὶ τὸν ἄλλον χρόνον · ἃ γὰρ ἐκτήσαντο ἀπὸ τούτων ἔχουσιν · τοῖς δὲ τοὐναντίον ἀτιμοτέροις ὑπάρχει γεγονέναι . 
ὅπου μὲν γὰρ ἐλάττων ἡ ζημία τοῖς πολὺν χρόνον καρπωσαμένοις , ὅπου δὲ ἡ ἀτιμία μείζων τοῖς σφόδρα παλαιᾶς τιμῆς ἀφαιρουμένοις . 
ὅτι τοίνυν οὐδὲ ἀσεβείας ἀπήλλακται τὸ γιγνόμενον μάλιστα , ὃν οὗτοί φασι τρόπον , κἂν ὑπερβολῆς ἕνεκα δόξω τισὶ λέγειν , οὐχ , ὡς πρότερον εἶπον , ὅτι πάντα ἁπλῶς ἀσεβήματά ἐστι τὰ περὶ τοὺς τεθνεῶτας γιγνόμενα , ἀλλὰ ὅτι καὶ πάντες ἥρωας νομίζουσι τοὺς σφόδρα παλαιοὺς ἄνδρας , κἂν μηδὲν ἐξαίρετον ἔχωσι , δῑ αὐτὸν οἶμαι τὸν χρόνον . 
τοὺς δὲ δὴ σεμνοὺς οὕτως καὶ τῶν μεγίστων ἠξιωμένους , ὧν ἔνιοι καὶ τὰς τελετὰς ἐσχήκασιν ἡρώων , τοὺς τοσαῦτα ἔτη κειμένους , ὥστε καὶ τὴν μνήμην ἐπιλελοιπέναι , πῶς ἔνι τῆς αὐτῆς τυγχάνειν προσηγορίας ἧς οἱ τεθνηκότες ἐφ’ ἡμῶν ἢ μικρὸν ἔμπροσθεν , ἄλλως δὲ μηδενὸς ἄξιοι φανέντες ; 
καὶ μὴν τά γε εἰς τοὺς ἥρωας ἀσεβήματα οὐδ’ ἂν ἀμφισβητήσειεν οὐδεὶς ὡς οὐχὶ τὴν αὐτὴν ἔχει τάξιν ἣν τὰ περὶ τοὺς θεούς . 
τί οὖν ; 
οὐκ ἀδίκημά ἐστι τὸ τὴν μνήμην ἀναιρεῖν ; 
τὸ τὴν τιμὴν ἀφαιρεῖσθαι ; 
τὸ ἐκκόπτειν τὸ ὄνομα ; 
δεινόν γε καὶ σχέτλιον , ὦ Ζεῦ . 
ἀλλ’ ἐὰν μὲν στέφανόν τις ἀφέλῃ τὸν μίαν ἴσως ἢ δευτέραν μενοῦντα ἡμέραν , ἢ κηλῖδά τινα τῷ χαλκῷ προσβάλῃ , τοῦτον ἡγήσεσθε ἀσεβεῖν · 
τὸν δὲ ὅλως ἀφανίζοντα καὶ μετατιθέντα καὶ καταλύοντα τὴν δόξαν οὐδὲν ποιεῖν ἄτοπον ; 
ἀλλ’ ἐὰν μὲν δοράτιον ἐξέλῃ τις ἐκ τῆς χειρὸς ἢ κράνους ἀπορρήξῃ τὸν λόφον ἢ τὴν ἀσπίδα τοῦ βραχίονος ἢ χαλινὸν ἵππου , τῷ δημοσίῳ τοῦτον εὐθὺς παραδώσετε , καὶ τὴν αὐτὴν ὑπομενεῖ τιμωρίαν τοῖς ἱεροσύλοις , ὥσπερ ἀμέλει καὶ πολλοὶ τεθνήκασι διὰ τοιαύτας αἰτίας , καὶ πλέον οὐδὲν λέγουσιν αὐτοῖς ὅτι τῶν ἀνωνύμων τινὰ καὶ σφόδρα παλαιῶν ἐλωβήσαντο εἰκόνων · 
δημοσίᾳ δὲ ἡ πόλις τῷ παντὶ χείρων καὶ φαυλοτέρα φανεῖται περὶ τοὺς ἥρωας ; 
καὶ τοίνυν ἐὰν εἴπῃ τις εἰσελθὼν ὅτι πεφώραταί τις ξένος ἢ καὶ πολίτης ἢ χεῖρα ἢ δάκτυλον ἀφαιρῶν ἀνδριάντος , βοήσεσθε καὶ παραχρῆμα ἐπιθεῖναι κελεύσετε ἐπὶ τὸν τροχόν . 
καίτοι χειρὸς μὲν ἀφαιρεθείσης ἢ δόρατος ἢ φιάλης , ἐὰν τύχῃ κρατῶν , ἡ τιμὴ μένει καὶ τὸ σύμβολον ἔχει τῆς ἀρετῆς ὁ τιμηθείς , ὁ δὲ χαλκὸς μόνος ἐλάττων γέγονεν · τῆς δὲ ἐπιγραφῆς ἀνῃρημένης ἀνῄρηται δήπουθεν ἡ μαρτυρία καὶ τὸ δοκεῖν ἄξιον ἐπαίνου γεγονέναι τὸν ἄνθρωπον . 
βούλομαι τοίνυν , ὅπερ Ἀθήνησι μὲν οἶδα γιγνόμενον , οἶμαι δὲ κἀνταῦθα γίγνεσθαι κατὰ νόμον πάνυ καλῶς ἔχοντα , εἰπεῖν πρὸς ὑμᾶς . 
ἐκεῖ γὰρ ὅταν δημοσίᾳ τινὰ δέῃ τῶν πολιτῶν ἀποθανεῖν ἐπ’ ἀδικήματι , πρότερον αὐτοῦ τὸ ὄνομαἐξαλείφεται . 
τίνος ἕνεκα ; 
ἑνὸς μέν , ὅπως μηκέτι δοκῶν πολίτης εἶναι πάσχῃ τι τοιοῦτον , ἀλλ’ ὡς δυνατὸν ἀλλότριος γεγονώς · εἶτ’ οἶμαι καὶ τῆς τιμωρίας αὐτῆς τοῦτο μέρος οὐκ ἐλάχιστον δοκεῖ , τὸ μηδὲ τὴν προσηγορίαν ἔτι φαίνεσθαι τοῦ προελθόντος εἰς τοῦτο κακίας , ἀλλ’ ἠφανίσθαι παντελῶς , καθάπερ οἶμαι τὸ μὴ θάπτεσθαιτοὺς προδότας , ὅπως μηδὲν ᾖ σημεῖον εἰς αὖθις ἀνδρὸς πονηροῦ . 
φέρε οὖν , ἐὰν εἴπῃ τις ἐπὶ τοῖς εὐεργέταις τοῦτο γίγνεσθαι παρ’ ὑμῖν , ὃ παρὰ πολλοῖς ἔθος ἐστὶν ἐπὶ τοῖς κακούργοις , ἆρ’ οὐ σφόδρα ἀλγήσετε ; 
μὴ τοίνυν ἀχθεσθῆτε τῷ νῦν αὐτὸ δοκοῦντι εἰρηκέναι · τοῦ γὰρ μηκέτι μηδ’ ἀεὶ λέγεσθαι γένοιτ’ ἂν ὑμῖν αἴτιος . 
καὶ μὴν ἐάν τις ἓν μόνον ἐκχαράξῃ ῥῆμα ἀπὸ στήλης τινός , ἀποκτενεῖτε αὐτόν , οὐκέτι ἐξετάσαντες ὅ , τι ἦν ἢ περὶ τίνος , καὶ εἰ δή τις ἐλθὼν οὗ τὰ δημόσια ὑμῖν γράμματά ἐστι κεραίαν νόμου τινὸς ἢ ψηφίσματος μίαν μόνην συλλαβὴν ἐξαλείψειεν , οὕτως ἕξετε ὥσπερ ἂν εἴ τις ἀπὸ τοῦ ἅρματός τι καθέλοι . 
οὐκοῦν ὁ τὴνἐπιγραφὴν ἀναιρῶν εἰκόνος τινὸς ἧττόν τι ποιεῖ τοῦ τὴν στήλην ἀποχαράττοντος ; 
καὶ μὴν ὅλον γε ἐξαλείφει τὸ ψήφισμα , καθ’ ὃ τὴν τιμὴν ἐκεῖνος ἔλαβε , μᾶλλον δὲ ἄκυρον ποιεῖ γεγραμμένον . 
ἀλλ’ εἴ τις καταδικασθεὶς ὑπὲρ ὅτου δήποτε καὶ ζημίαν τινὰ ὀφλών , λαθὼν ἢ διαπραξάμενος ἐξαλείψειεν ἑαυτόν , καταλύειν δόξει τὴνπολιτείαν · ὥστε δεινότερον ὑμῖν δοκεῖ τὸ ζημίας τινὰ ἀπαλλάττειν αὑτὸν τοῦ τιμῆς ἀποστερεῖν ἄλλον . 
οὐ τοίνυν οὐδὲ ἐκεῖνό ἐστιν ἀφετέον , ἐπείπερ τοὺς λόγους ὡς ἐπ’ ἀσεβήματι ἐποιησάμην . 
ἐπίστασθε γὰρ σαφῶς ὅτι ἅπασα μὲν ἡ πόλις ἐστὶν ἱερά , τῶν δὲ ἀνδριάντων πολλοὺς ἂν εὕροιτε τῶν ἐν αὐτοῖς τοῖς ἱεροῖς ἑστηκότωντοῦτο πεπονθότας . 
καὶ γὰρ ἀρχαιοτάτους συμβέβηκε τούτους εἶναι καὶ τῶν στρατηγῶν ὃν ἂν ἕκαστος ἐθέλῃ θεραπεύειν , ὡς ὑμῶν τιμώντων , φιλοτιμεῖται τοῦτον ὡς κάλλιστα ἑστάναι . 
καὶ τί δεῖ λόγων ; 
οἶμαι γὰρ μηθένα ἂν ἀντειπεῖν ὅτι καὶ τῶν οὕτως κειμένων , εἰ καὶ μὴ καθάπερ ἐγὼ νῦν ἔλεγον , οἱ πλείους εἰσὶ μετωνομασμένοι , τινὲς δ’ οἶμαι καὶ σφόδρα ἐγγὺς παρεστῶτες τοῖς θεοῖς . 
εἶθ’ ὅποι μηδὲ τοὺς κακὸν δράσαντας ἐάνπερ καταφύγωσιν ἔθος ἐστὶν ἀδικεῖν , τοὺς εὐεργέτας οὐ δεινὸν ἐὰν φαινώμεθα ἀδικοῦντες ; 
καὶ τὴν ἀσυλίαν , ἣν παρέχουσι τοῖς φαύλοις οἱ τοιοῦτοι τόποι , μόνοις , ὡς ἔοικε , τοῖς ἀγαθοῖς οὐ δυνήσονται παρέχειν ; 
ἀλλ’ ἐὰν μὲν θυμιατήριόν τις ἀλλάξῃ τῶν ἔνδον κειμένων ἢ φιάλην , ἱερόσυλος οὐχ ἧττον νομισθήσεται τῶν ὑφαιρουμένων · ἐὰν δὲ εἰκόνα ἀλλάξῃ καὶ τιμήν , οὐθὲν ἄτοπον ποιεῖ ; 
καίτοι καὶ τοὺς ἀνδριάντας οὐχ ἧττον ἀναθήματα εἴποι τις ἂν εἶναι τῶν θεῶν τοὺς ἐν τοῖς ἱεροῖς · καὶ πολλοὺς ἰδεῖν ἔστιν οὕτως ἐπιγεγραμμένους , οἷον , ὁ δεῖνα ἑαυτὸν ἀνέθηκεν ἢ τὸν πατέρα ἢ τὸν υἱὸν ὅτῳ δήποτε τῶν θεῶν . 
ἐὰν οὖν ἀπὸ τῶν ἄλλων ἀναθημάτων ἀφελών τις τοῦ θέντος τὸ ὄνομα ἄλλον ἐπιγράψῃ , μόνον τοῦτον οὐκ ἀσεβεῖν φήσομεν ; 
ὁ δέ τοι Ἀπόλλων οὐκ εἴα δήπουθεν ἐκ τοῦ περιβόλου τοὺς νεοττοὺς ἀναιρεῖσθαι τὸν Κυμαῖον , ἱκέτας ἑαυτοῦ λέγων . 
δἰ ὧν τοίνυν πειράσονταί τινες τὸ πρᾶγμα ἀποφαίνειν ἐπιεικέστερον , τῷ παντὶ χεῖρον ἀποδείξουσιν . 
οἷον ὅταν λέγωσι τοῖς σφόδρα ἀρχαίοις καταχρῆσθαι καί τινας εἶναι καὶ ἀνεπιγράφους . 
εἰ γὰρ δοίη τις αὐτοῖς οὕτως τοῦτο ἔχειν , οὐκ ἂν εἴποιμι τὸ πρόχειρον ὡς ἄρα ἐγὼ νῦν ὑπὲρ τῶν ἐπιγεγραμμένων ποιοῦμαι τὸν λόγον , ἀλλ’ οὐδὲ ἐκείνων φημὶ δεῖν ἅπτεσθαι . 
σκοπεῖτε γάρ , ἄνδρες Ῥόδιοι , τὴν αἰτίαν , δῑ ἣν εἰκὸς τεθῆναί τινας οὕτως . 
οὐ γὰρ ἐκλαθέσθαι γε οὐδὲ ὀκνῆσαι τὸν ἱστάντα εἰκὸς οὐδὲ φείσασθαι τῆς εἰς τοῦτο δαπάνης · οὐ γὰρ ἦν οὐδεμία . 
λοιπὸν οὖν τῶν δύο θάτερον , ἢ τῷ σφόδρα εἶναί τινας μεγάλους καὶ κατ’ ἀλήθειαν ἥρωας οὐκ ᾤοντο δεῖν ἐπιγράφειν , ὡς ἂν ἅπασι γνωρίμους ὄντας , ἡγούμενοι διὰ τὴν ὑπερβολὴν τῆς τότε οὔσης δόξης εἰς ἅπαντα καὶ τὸν αὖθις χρόνον παραμενεῖν τὸ ὄνομα · ἢ τινων ἡμιθέων ἢ καὶ θεῶν ὄντας ὕστερον ἀγνοηθῆναι διὰ τὸν χρόνον . 
τοὺς γὰρ θεοὺς ἐπιγράφειν οὐκ ἔστιν ἔθος · ὡς ἔγωγε οὐκ ἀπελπίζω καὶ τῶν ἄλλωντινὰς εἶναι τοιούτους. ἐν γοῦν Θήβαις Ἀλκαῖος ἀνάκειταί τις , ὅν Ἡρακλέα φασὶν εἶναι , πρότερον οὕτω καλούμενον · καὶ παρ’ 
Ἀθηναίοις Ἑλευσινίου μύστου παιδὸς εἰκὼν οὐκ ἔχουσα ἐπιγραφήν · 
κἀκεῖνον εἶναι λέγουσιν Ἡρακλέα . 
καὶ παρ’ ἑτέροις οἶδα πολλοὺς τοὺς μὲν ἡμιθέων , τοὺς δὲ ἡρώων ἀνδριάντας , οἷον Ἀχιλλέως , Σαρπηδόνος , Θησέως , διὰ τοῦτο ἀρχῆθεν οὐκ ἐπιγραφέντας · καὶ 
Μέμνονος ἐν Αἰγύπτῳ κολοσσὸν εἶναι λέγουσιν . 
ἀλλ’ ἐπ’ ἐνίων μὲν ἡ δόξα παρέμεινε καὶ διεφύλαξε τὴν φήμην ὁ χρόνος · οὐ μὴν ἐπὶ πάντων συνηνέχθη δῑ ἣν δήποτ’ οὖν αἰτίαν . 
οὐκοῦν καὶ παρ’ ὑμῖν οὐκ ἀδύνατον εἶναί τινας τοιούτους . 
οἷον οὖν ἐστιν Ἡρακλέουσἢ Τληπολέμου φέρ’ εἰπεῖν ἢ τῶν Ἡλίου παίδων τινὸς ἀνδριάντα διδόναι τῷ δεῖνι , χρηστῷ μὲν ἀνδρὶ καὶ τιμῆς ἀξίῳ · πάντες γὰρ ἔστωσαν , οὕς ἡ πόλις θεραπεύει , τοιοῦτοι , καὶ δεῖ γε εὔχεσθαι πάντας εἶναι χρηστούς , μάλιστα δὲ τοὺς ἡγουμένους · ἀλλ’ οὐκ ἐκείνοις ὅμοιοι · πόθεν ; 
οὐδ’ ἂν αὐτοὶ φήσαιεν ὀλίγον αὐτῶν ἐλάττουσὑπάρχειν , ἀλλὰ κἂν φοβηθεῖεν εἰπεῖν τι τοιοῦτον . 
ἆρ’ ὑμῖν ἐκ τῶν εἰρημένων δοκεῖ μᾶλλον ἀπὸ τούτων ἀρχομένους , λέγω δὲ τῶν οὐκ ἐχόντων τὰς ἐπιγραφάς , τὸ πρᾶγμα ἐπὶ πάντας μεταφέρειν , ἢ σφόδρα εἶναι τῶν τοιούτων φειστέον ; 
καίτοι τὸ τῆς ἀγνοίας καὶ τὸ τῆς ἀρχαιότητος ὅμοιόν ἐστινὥσπερ ἂν εἴ τις λέγοι μηδὲ τοὺς τυμβωρυχοῦντας τοὺς σφόδρα παλαιοὺς τάφους μηδὲν ἁμαρτάνειν , ὅτι μηδεὶς αὐτοῖς προσήκει μηδὲ ἴσμεν οἵτινές εἰσιν . 
ὁ μὲν οὖν τάφος οὐκ ἔστι σημεῖον ἀρετῆς , ἀλλ’ εὐπορίας , οὐδὲ ἔχομεν εἰπεῖν τοὺς ἐν τοῖς μνήμασι κειμένους ὡς ἦσαν ἀγαθοί , πλὴν εἰ μή γε δημοσίᾳ τις φαίνοιτοτεθαμμένος ὅπερ οἶμαι τρόπον τινὰ τούτοις συμβέβηκεν . 
ἡ δὲ εἰκὼν δῑ ἀνδραγαθίαν δίδοται καὶ διὰ τὸ δόξαι τινὰ πρότερον γενναῖον (ὅτι γὰρ οὐδεὶς ἐστάθη τούτων ἁλοὺς κλέπτων οὐδὲ μοιχεύων οὐκ ἄδηλόν ἐστιν’ οὐδέ γε ἐπὶ τοῖς τυχοῦσιν , ἀλλ’ ὡς οἷόν τε ἐπὶ τοῖς μεγίστοις . 
ὅτι τοίνυν καὶ θείας τινὸς δυνάμεως καὶ προνοίας , ὡς ἂν εἴποι τις , οἱ τοιοῦτοι μετέχουσιν ἐπ’ ἀνδριάντος τι βούλομαι γεγονὸς εἰπεῖν . 
Θεαγένης ἦν Θάσιος ἀθλητής · οὗτος ἐδόκει ῥώμῃ διενεγκεῖν τῶν καθ’ αὑτόν , καὶ δὴ σὺν ἑτέροις πολλοῖς καὶ τὸν Ὀλυμπίασι τρὶς εἰλήφει στέφανον . 
ὡς δ’ ἐπαύσατο καὶ ἧκεν εἰς τὴν πατρίδα , λοιπὸν τοῦ σώματος παρακμάσαντος ἦν ἀνὴρ οὐδενὸς χείρων περὶ τὰ κοινά , ἀλλ’ ὡς οἷόν τε ἄριστος . 
ἐντεῦθεν , ὅπερ εἰκός , εἰς ἔχθραν τινὶ προῆλθε τῶν πολιτευομένων . 
ὁ δὲ ζῶντι μὲν ἐφθόνει μόνον , τελευτήσαντος δὲ πρᾶγμα πάντων ἀνοητότατον καὶ ἀσεβέστατον ἐποίει · τὸν γὰρ ἀνδριάντα αὐτοῦ τὸν ἑστῶτα ἐν μέσῃ τῇ πόλει νύκτωρ ἐμαστίγου . 
τοιγαροῦν εἴτε ἀπὸ τύχης εἴτε δαιμονίου τινὸς νεμεσήσαντος αὐτῷ κινηθείς ποτε ἐκ τῆς βάσεως ἠκολούθησεν ἅμα τῇ μάστιγι καὶ κτείνει τὸν ἄνδρα . 
νόμου δὲ ὄντος καταποντίζειν κρίναντας , ἐάν τι τῶν ἀψύχων ἐμπεσὸν ἀποκτείνῃ τινά , οἱ τοῦ τεθνεῶτος προσήκοντες αἱροῦσι δίκῃ τὸν ἀνδριάντα καὶ κατεπόντωσαν . 
λοιμοῦ δὲ συμβάντος , ὥς φασι , χαλεπωτάτου , καὶ τῶν Θασίων οὐδενὶ τρόπῳ λῆξαι δυναμένων τῆς νόσου , καὶ τελευταῖον χρωμένων , τοὺς φυγάδας αὐτοῖς ἀνεῖπε κατάγειν ὁ θεός . 
ὡς δὲ πλέον οὐδὲν ἦν ἁπάντων κατεληλυθότων , χρωμένοις αὖθις λέγεται τὴν Πυθίαν οὕτως ἀνειπεῖν · 
Θεαγένους δ’ ἐλάθεσθε ἐνὶ ψαμάθοισι πεσόντος · 
κεῖθ’ ὑμῖν ὁ πρὶν μυριάεθλος ἀνήρ . 
ᾧ καὶ δῆλον ὅτι καὶ τὸ πρῶτον οὐχὶ τῶν φυγάδων ἕνεκα τοῦτο ἐχρήσθη καὶ τὸ συμβὰν οὐχ δῑ ἄλλην τινὰ αἰτίαν ἐγένετο . 
καὶ μηδεὶς ἐκεῖνο ὑπολάβῃ · τί οὖν ; 
ἡμεῖς τοὺς ἀνδριάντας ἀφανίζομεν ἢ ῥιπτοῦμεν ; 
ἀλλ’ ἀτιμάζετε ἐκείνους ὧν εἰσι καὶ ἀφαιρεῖσθε τοὺς ἔχοντας , ὅπερ καὶ τότε δεινὸν ἔδοξε τῷ θεῷ · ἐπεὶ τοῦ χαλκοῦ οὐκ εἰκὸς ἦν φροντίσαι αὐτόν . 
μὴ τοίνυν τοῦ Θασίου μὲν ἡγεῖσθε ὑβρισθέντος οὕτως ἀγανακτῆσαι τὸ δαιμόνιον , τῶν δὲ παρ’ ὑμῖν τετιμημένων μηδένα θεοφιλῆ εἶναι μηδὲ ἥρωα . 
οὐ τοίνυν οὐδὲ τοῦτο ἔστιν εἰπεῖν ὡς οὐκ ἂν καὶ πρὸς ἔχθραν ὑπ’ ἐνίων τοῦτο γένοιτο , ἐὰν ἄρα τύχῃ τις τῶν στρατηγούντων μισῶν τινα τῶν πρὸ αὐτοῦ . 
τὸ γοῦν τοῦ Θεαγένους ἀκηκόατε ὡς συνέβη διὰ τὸν φθόνον καὶ τὴν ζηλοτυπίαν τὴν ἐκ τῆς πολιτείας . 
καὶ γὰρ εὶ νῦν ἐπὶ μόνοις τοῖς παλαιοῖς αὐτό φασι ποιεῖν , χρόνου γε προϊόντος , ὥσπερ ἐπὶ πάντων ἀεὶ συμβαίνει τῶν φαύλων ἐθῶν , ἀνάγκη καὶ τοῦτ’ ἐπὶ πλέον προελθεῖν . 
οὐδὲ γὰρ οὐδ’ αἰτιάσασθαι οἷόν τε , ἐπ)αὐτῷ γε ὅλου τοῦ πράγματος ὄντος . 
νὴ Δί’ , ἀλλὰ κωλύσουσιν οἱ προσήκοντες . 
ἐὰν οὖν ἀπόντες ἢ ἀγνοήσαντες τύχωσιν , ὅταν γνῶσι , τί ποιήσομεν ; 
ἆρά γε δεήσει τοῦτον ἐκχαράττειν πάλιν , ὃν ἂν φθάνῃ τις ἐπιγράψας ; 
πάνυ τοίνυν ὄντος ἀτόπου τοῦ γιγνομένου , μᾶλλον δὲ ἀσεβοῦς , ἧττον ἂν δεινὸν ἦν , εἰ μὴ διὰ τοιαύτην πρόφασιν συνέβαινε , δῑ οἵαν τινές φασιν , ὡς ἀπολογούμενοι περὶ τῆς πόλεως . 
τὸ γὰρ δῑ ἀργύριον πράττειν ὁτιοῦν τῶν ἄλλως αἰσχρῶν ἅπαντες αἴσχιον ἡγοῦνται τοῦ καθ’ ἑτέραν τινὰ αἰτίαν . 
ὅταν οὖν προβαλλόμενοι τὴν δαπάνην καὶ τὸ δεῖν ἀναλίσκειν εἰ ποιήσεσθε ἑτέρους ἀνδριάντας , ἀξιῶσι παραπέμπειν τὸ πρᾶγμα , δῆλον ὅτι μεῖζον τὸ ὄνειδος κατασκευάζουσιν , εἰ χρημάτων ἕνεκα δόξετε ἀδικεῖν , καὶ ταῦτα πλουτοῦντες , ὡς οὐδένες ἄλλοι τῶν Ἑλλήνων . 
καίτοι τί δήποτε ἐπὶ μὲν τῶν προγόνων ὑμῶν οὐθὲν ἐγίγνετο τοιοῦτον , οὐκ ἐχόντων αὐτῶν πλείονα ἢ νῦν ἔχετε ὑμεῖς ; 
ὅτ( ? ? )γὰροὔθ’ ἡ νῆσος χείρων γέγονε καὶ τὴν Καρίαν καρποῦσθε καὶ μέρος τι τῆς Λυκίας καὶ πόλεις ὑποφόρους κέκτησθε , καὶ χρήματα ἀεὶ πολλὰ ὑπὸ πολλῶν ἀνατίθεται τῷ δήμῳ καὶ τῶν πρότερον οὐδεὶς ἀφῄρηται , μηθένα νομίζετε ἀγνοεῖν . 
καὶ μὴν οὐδὲ δαπανᾶν φήσετε τῶν τότε μᾶλλον . 
τότε μὲν γὰρ εἰς πάνθ’ . 
ὅσα καὶ νῦν ἀνηλίσκετο , πανηγύρεις , πομπάς , ἱερουργίας , εἰς τὰ τείχη , τοῖς δικάζουσι , τῇ βουλῇ . 
νῦν δὲ οὐκ ἔστι τὰ μέγιστα τῶν πρότερον . 
τὰς γὰρ εἰς τὸν πόλεμον δαπάνας σχεδόν τι συνεχῶς αὐτῶν πολεμούντων καὶ σπάνιον , εἴ ποτε , ἀναπαυομένων , οὐκ ἔνι συμβάλλειν οἶμαι τοῖς ἐν εἰρήνῃ γιγνομένοις ἀναλώμασιν . 
οὐ γὰρ ὅμοιον ἑκατὸν νεῶν ἢ καὶ πλειόνων στόλον ἀποστεῖλαι καὶ πάλιν ἑβδομήκοντα καὶ τριάκοντα ἑτέρων , καὶ τοῦτον ἔσθ’ ὅτε μὴ καταλύειν τριῶν ἢ τεττάρων ἐτῶν · οὐδὲ συνεχῶς τριήρεσι πλεῖν , οὐ μέχρι Κύπρου καὶ 
Κιλικίας , ἀλλ’ ὁτὲ μὲν εἰς Αἴγυπτον , ὁτὲ δὲ εἰς τὸν Εὔξεινον , τὸ δὲ τελευταῖον ἐν αὐτῷ τῷ Ὠκεανῷ · οὐδὲ ξένους στρατιώτας τρέφειν τὰ φρούρια καὶ τὴν χώραν φυλάττοντας · καὶ ὃ νῦν ἐφ’ ἡμῶν ἰδεῖν ἔστι , μιᾷ καθ’ ἕκαστον ἐνιαυτὸν ἢ δυσὶν ἀφράκτοις ἀπαντᾶν εἰς Κόρινθον . 
καὶ λέγω ταῦτα οὐκ ὀνειδίζων οὐδὲ τῶν προγόνων ὑμᾶς χείρονας ποιῶν · οὐ γὰρ ὅτι μὴ δύνασθε ταὐτὰ πράττειν ἐκείνοις , ἀλλ’ ὅτι καιρὸς οὐκ ἔστι τῶν τοιούτων , ἐν εἰρήνῃ διάγετε . 
δῆλον γὰρ ὡς κἀκεῖνοι μᾶλλον ἐβούλοντο μὴ κινδυνεύειν , καὶ διὰ τοῦτο ἐπόνουν , ἵνα καταστῇ ποτε τὰ πράγματα , πλὴν ὅτι γε οὐκ ἴσα ὑμῖν ἀνήλισκον . 
ἵνα γὰρ τἄλλα ἀφῇ τις , τὸ τῶν νεωρίων , τὸ τῶν ὅπλων , τὸ τῶν μηχανημάτων , ὃ νῦν εἶπον , αὐτὸ δήπου τὸ τῶν τειχῶν οὐκ ἔστιν ὅμοιον , ὡς ἐφ’ ὑμῶν ἐπισκευάζεται . 
καὶ γὰρ ἂν τὰ τῆς ἐπιμελείας θῇ τις μὴ διαφέρειν , ἀλλά τοι σχολῇ γίγνεται καὶ κατ’ ὀλίγον καὶ ὁπηνίκα τις βούλεται · τότε δὲ οὐκ ἦν αὐτὰ μὴ ἑστάναι . 
καὶ νῦν μὲν ὑφ’ ὑμῶν δοκιμασθησόμενα οἰκοδομεῖται , τότε δὲ ὑπὸ τῶν πολεμίων . 
εἶεν · οὐ τοίνυν οὐδὲ τοῦτο ἔστιν εἰπεῖν ὡς πλείονας τιμᾶτε · τὸ γὰρ πλῆθος αὐτὸ δηλοῖ τῶν ἐξ ἐκείνου τοῦ χρόνου κειμένων ἀνδριάντων . 
χωρὶς δὲ τούτου τίς ἂν εἴποι πλείους εἶναι τοὺς νῦν φιλοτιμουμένους περὶ τὴν πόλιν ; 
νὴ Δία , ἀνάγκην γὰρ ἡμεῖς ἔχομεν τοὺς ἡγεμόνας τιμᾶν ἅπαντας . 
τί δ’ ; 
οὐχὶ καὶ Ἀθηναῖοι καὶ Λακεδαιμόνιοι καὶ Βυζάντιοι καὶ Μυτιληναῖοι τοὺς αὐτοὺς τούτους θεραπεύουσιν ; 
ἀλλ’ ὅμως ὅταν δόξῃ τινὰ στῆσαι χαλκοῦν , ἱστᾶσι καὶ τῆς εἰς τοῦτο δαπάνης εὐποροῦσιν . 
καὶ μὴν ἤδη τινὸς ἤκουσα Ῥοδίου λέγοντος , οὐχ ὅμοια τὰ ἐκείνων καὶ τὰ ἡμέτερα . 
τοῖς μὲν γὰρ μόνον ὑπάρχειν τὴν ἐλευθερίαν δίχα Ἀθηναίων , καὶ τούτους δὲ μηδὲν μέγα κεκτῆσθαι · 
τὴν δὲ ὑμετέραν πόλιν ἐπίφθονον εἶναι παρὰ πᾶσιν , ὡς ἄριστα πράττουσαν · διόπερ αὐτῇ πλειόνων δεῖν τῶν εὐνοούντων . 
ἔτι δὲ μηδένα τῶν Ῥωμαίων διαφέρεσθαι παρὰ τοῖσδε ἑστάναι , τῆς δέ γε ἐνθάδε τιμῆς οὐκ ἀμελεῖν . 
ταῦτα δέ ἐστι μὲν ἀληθῆ , μᾶλλον δὲ ὀφείλετε ἀποστῆναι δῑ αὐτὰ τοῦ πράγματος . 
τούς τε γὰρ λόγον ἔχοντας τῆς παρ’ ὑμῖν εἰκόνος εἰκός ἐστι μὴ παραπέμπειν μηδὲ τὸ πῶς αὐτῆς τυγχάνουσιν , ἀλλ’ ἅμα καὶ τὴν διάνοιαν τὴν ὑμετέραν σκοπεῖν · τούς τε ἐπίφθονον εἶναι τὴν εὐπορίαν τῆς πόλεως ὁμολογοῦντας οὐκ εἰκὸς ἦν ὑπολογίζεσθαι τὸ τῆς δαπάνης . 
οὐ γάρ τοι τοσούτῳ διὰ τοῦτο πλείους τιμᾶτε τῶν ἄλλων ὅσῳ πλείονα ἐκείνων κέκτησθε . 
καὶ μὴν τῶν γε αὐτοκρατόρων καὶ νῦν ποιεῖσθε εἰκόνας , καὶ τῶν ἄλλων δὲ τῶν ἐπ’ ἀξιώματος . 
οὐδὲ γὰρ ὑμᾶς λέληθεν ὡς οὐδέν ἐστι τὸ τοῦτον ἵστασθαι τὸν τρόπον . 
ἵν’ οὖν τίνας τιμήσητε , λοιπὸν οὕτως αἰσχρὸν καὶ ἀνάξιον ὑμῶν αὐτῶν ἔργον διαπράττεσθε ; 
εἰ μὲν γὰρ ἅπασιν ὁμοίως προσεφέρεσθε δίχα τῶν αὐτοκρατόρων , οὐκ ἂν οὕτως ἠλέγχεσθε . 
νῦν δ’ εἰσὶν οὓς αὐτοὺς ἵστατε · ὥστε τοῖς ἄλλοις εἶναι φανερὸν ἐκ τούτων ὅτι οὐ τιμᾶτε αὐτούς . 
εἰ δὲ τῶν πολλῶν καὶ τῶν μηδένα ὠφελησάντων εἰσὶν οὗτοι , τίνος χάριν ἀσχημονεῖτε ; 
ἢ τί βουλόμενοι τούτους θεραπεύετε , καὶ ταῦτα ἐνὸν ὑμῖν ἄλλως ἐπιμελεῖσθαι ; 
καὶ γὰρ ξένια πλείω καὶ τὸ τῆς ὑποδοχῆς ἐλευθέριον τοῖς πολλοῖς ἱκανόν , κἂν βελτίων ᾖ τις , ἔτι καὶ ψήφισμα ἤρκεσεν ἁπλοῦν , ᾧ εἰς τὸ πρυτανεῖον ἢ εἰς προεδρίαν ἐκλήθη . 
νυνὶ μὲν γὰρ δοκεῖτε , ὥσπερ οἱ σφόδρα γέμοντες τῶν ναυκλήρων καὶ χειμαζόμενοι διὰ τοῦτο , ἐκβολὴν ποιεῖσθαι τῶν ἀνδριάντων . 
καίτοι φέρε , εἴ τις ὑμῖν ἔλεγεν ὡς ἄρα ἀποδόσθαι προσήκει τοὺς πολλοὺς αὐτῶν , ἵνα εὐπορήσητε χρημάτων , οὐκ ἔστιν ὅπως οὐκ ἂν ἀνδράποδον ἡγήσαισθε εἶναι τὸν λέγοντα . 
νῦν τοίνυν αὐτὸ τοῦτο ποιεῖτε · ὅσου γὰρ ἀνδριὰς γένοιτ’ ἄν , τοσοῦτον ἐφ’ ἑκάστῳ κερδαίνετε · πλὴν ὅτι γε αὑτοῖς ἀποδίδοσθε αὐτοὺς καὶ οὐκ ἐπ’ ἐξαγωγῇ , καθάπερ οἶμαι τὰ σφόδρα πονηρὰ ἀνδράποδα . 
καθόλου δὲ εὖ ἴστε ὅτι μηδέν ἐστι τῶν τοιούτων μέγα μηδὲ τίμιον ἄλλως , εἰ μὴ παρὰ τοὺς διδόντας , ἐὰν διδῶσιν ὡς τοιοῦτον . 
εἰ δὲ τῶν ὄντων ὅ , τι ἂν θέλῃ τις ῥᾳδίως καὶ τῷ τυχόντι παρέχοιεν , ταχὺ δόξει τοῦ μηδενὸς ἄξιον . 
διὰ τοῦτο σεμνότερόν ἐστι τὸ παρ’ ὑμῖν κληθῆναι εἰς προεδρίαν ἅπαξ τῆς παρ’ ἑτέροις εἰκόνος . 
καὶ τὸ μὲν ὑμᾶς καθημένους ἐπαινέσαι λαμπρόν · ἄλλοι δὲ οὐδὲ ἂν διαρραγῶσι κεκραγότες οὐ δοκοῦσιν ἱκανῶς τιμᾶν . 
τὸν Ὀλυμπίασι στέφανον ἴστε δήπουθεν ἐλάϊνον ὄντα , καὶ τοῦτον πολλοὶ προτετιμήκασι τοῦ ζῆν , οὐχὶ τῆς ἐκεῖ φυομένης ἐλαίας ἐχούσης τι θαυμαστόν , ἀλλ’ ὅτι μὴ ῥᾳδίως μηδ’ ἐπὶ μικρῷ δίδοται . 
τοιγαροῦν ἔγγιστα ἐφ’ ἡμῶν , ὡς ἐπίστασθε , τῶν αὐτοκρατόρων τις οὕτω σφόδρα ἡττήθη τοῦ πράγματος καὶ ἐπεθύμησε τῆς ἐκεῖ νίκης ὥστε καὶ ἀγωνίσασθαι παρ’ Ἠλείοις , καὶ τοῦτον ὅρον ἡγήσασθαι τῆς εὐδαιμονίας . 
εἰ δέ γε πάντας ἐστεφάνουν τοὺς ἐπὶ τὴν θέαν ἀφικνουμένους τῶν ἡγουμένων , τίνα ἂν ζῆλον ἢ ποίαν ἔτι δόξαν ἔσχεν ὁ στέφανος ; 
ἀλλὰ ἐκείνους γέ φασι μηδὲ τὰς ἐπιστολὰς λύειν , ἃς ἂν γράψωσι τῶν ἀθλητῶν τινα συνιστάντες , πρὶν ἢ ἀγωνίσηται . 
καὶ τοῦτο οὐδένα πώποτε αὐτοῖς ἤνεγκε κίνδυνον , ἀλλὰ τοὐναντίον τιμὴν καὶ ἔπαινον τῷ δοκεῖν ἀξίους εἶναι βραβεύειν τὸν ἀγῶνα . 
μὴ γὰρ οἴεσθε Ῥωμαίους οὕτως εἶναι σκαιοὺς καὶ ἀμαθεῖς ὥστε μηδὲν αἱρεῖσθαι τῶν ὑφ’ αὑτοῖς ἐλευθέριον εἶναι μηδὲ καλόν κἀγαθόν , ἀλλὰ βούλεσθαι μᾶλλον ἀνδραπόδων κρατεῖν . 
εἶτα Ἠλεῖοι μὲν οὕτως ἀξιοῦσι τὰ ἑαυτῶν , οὐδενὸς Πελοποννησίων κατά γε τἄλλα ἀμείνους ὄντες · ὑμεῖς δὲ τοὺς παριόντας δεδοίκατε , κὰν ἕνα τινὰ μὴ στήσητε χαλκοῦν , τὴν ἐλευθερίαν οἴεσθε ἀποβαλεῖν ; 
ἀλλ’ εἴ γε οὕτω σφόδρα ἐπισφαλής ἐστιν ὥστε ἐκ τῆς τυχούσης προφάσεως περιαιρεθῆναι , δουλεύειν ὑμῖν τῷ παντὶ βέλτιον ἤδη . 
καὶ γὰρ τοῖς τὸ σῶμα οὕτως ἐπικινδύνως ἔχουσιν ὥστε μηκέτ’ ἀνενεγκεῖν τεθνάναι κρεῖττον ἢ ζῆν . 
εἰ γὰρ ὑμῖν ἡ μὲν ἐκ τοσούτου χρόνου πίστις καὶ πρὸς τὸν δῆμον εὔνοια τὸν ἐκείνων καὶ κοινωνία πάσης τύχης οὐ δύναται βεβαιοῦν τὴν πολιτείαν , οὐδὲ Μιθριδάτης καθαιρεθεὶς οὐδ’ Ἀντίοχος , οὐδ’ ἡ τῆς θαλάττης ἀρχὴ παραδοθεῖσα διὰ πολλῶν κινδύνων καὶ πόνων , οὐδ’ οἱ πρὸ τοσούτων ἐτῶν ὅρκοι τῆς φιλίας , οὐδ’ αἱ παρ’ αὐτὸν τὸν 
Δία στῆλαι κείμεναι μέχρι νῦν , οὐδ’ ἡ μέχρι Ὠκεανοῦ συγκινδυνεύσασα δύναμις , οὐδ’ ἡ τὸ τελευταῖον ὑπὲρ αὐτῶν ἁλοῦσα πόλις , ἀλλ’ εἰ μὴ τὸν δεῖνα καὶ τὸν δεῖνα κολακεύσετε ἀγεννῶς , πάντα ταῦτα ἀνατέτραπται , ὡς ἀεὶ προσδοκᾶν ὀργήν τινα ἢ μῖσος , σφόδρα ὑμῖν φαύλως τὰ πράγματα ἔχει καὶ ἐπ’ οὐδενὸς ἵδρυσθε ἰσχυροῦ . 
καὶ ἔγωγε φαίην ἄν , εἰ καὶ χαλεπῶς ἀκούσεσθε , κρεῖττον ὑμῶν ἀπαλλάττειν τοὺς ἐν Φρυγίᾳ μέσῃ δουλεύοντας ἢ τοὺς ἐνΑἰγύπτῳ καὶ Λιβύῃ . 
τὸ γὰρ ἀγνοούμενον καὶ μὴ δοκοῦντα μηδενὸς ἄξιον ποιεῖν ὁτιοῦν ἔλαττον αἰσχρόν · τὸ δὲ οὕτως ὄντας ἐπισήμους καὶ θαυμαζομένους παρὰ πᾶσιν ἀνάγκην ἔχειν ὥσπερ τοὺς ἀγεννεῖς κύνας σαίνειν τὸν παριόντα δεινόν . 
φέρε τοίνυν , εἰ δὲ καὶ πάντας δέοι τιμᾶν οὕτως καὶ τὴν ἐσχάτηνἀπορίαν θείη τις εἶναι περὶ τὴν πόλιν , πόσῳ κρεῖττον αὐτὸ τὸ ψήφισμα προσπέμψαι τὸ τῆς εἰκόνος , ἵν’ ἐὰν βούληται , στήσῃ παρ’ ἑαυτοῦ ; 
νὴ Δί’ , ἀλλ’ αἰσχρόν , εἰ τοσαύτην στενοχωρίαν ὁμολογήσομεν , καὶ Ῥοδίων οὐκ ἄξιον . 
καὶ τίς οὐκ ἂν εὖ φρονῶν ἕλοιτο πένης δοκεῖν μᾶλλον ἢ πονηρός ; 
ἢ τὸ νυνὶ γιγνόμενον ἧττονὑμῖν δοκεῖ τινος αἰσχρὸν εἶναι , τὸ τοὺς ἀνδριάντας ὑμῶν δύνασθαί τινα διηγεῖσθαι , καθάπερ τὰς οἰκίας , ὅτι πρότερον μὲν ἦν αὕτη τοῦ δεῖνος , νῦν δὲ τοῦ δεῖνος γέγονεν , ἂν δ’ οὗτος τελευτήσῃ , πάλιν ἔσται τοῦ κληρονομήσαντος ἢ τοῦ πριαμένου ; 
καίτοι τὴν εἰκόνα οὐκ ἔστιν οὐδενὶ δικαίῳ μεταθεῖναι , καθάπερ τὴν οἰκίαν . 
ἤδη τοίνυν ἤκουσά τι καὶ τοιοῦτόν τινος ἀποσχεδιάζοντος , ὅτι καὶ παρ’ ἑτέροις ἰδεῖν ἔστι τοῦτο γιγνόμενον · πάλιν δὲ ἑτέρου , ὡς καὶ παρ’ Ἀθηναίοις πολλὰ πράττεται νῦν , οἷς οὐκ ἀπεικότως ἄν τις ἐπιπλήξειεν , οὐ περὶ τὰ ἄλλα μόνον , ἀλλὰ καὶ περὶ τὰς τιμάς · 
οἵ γε τὸν δεῖνα μὲν Ὀλύμπιον κεκλήκασιν οὐδὲ φύσει πολίτην ἑαυτῶν , Φοίνικα δὲ ἄνθρωπον οὐκ ἀπὸ Τύρου καὶ Σιδῶνος , ἀλλ’ ἀπὸ κώμης τινὸς ἢ τῆς ἠπείρου , καὶ ταῦτα πιττούμενον τοὺς βραχίονας καὶ περιδήματα φοροῦντα · τὸν δεῖνα δὲ τὸν εὐχερῆ λίαν ποιητήν , ὃς καὶ παρ’ ὑμῖν ποτε κἀνθάδε ἐπεδείξατο , οὐ μόνον χαλκοῦν ἑστάκασιν , ἀλλὰ καὶ παρὰ Μένανδρον . 
λέγειν δὲ εἰώθασιν οἱ διασύροντες τὴν πόλιν καὶ τὸ ἐπίγραμμα τὸ ἐπὶ τῆς Νικάνορος εἰκόνος , ὃς αὐτοῖς καὶ τὴν Σαλαμῖνα ἐωνήσατο . 
ἐγὼ δ’ εἰ μέν τις ἢ τοῖς Ἀθηναίοις ἐπιτιμῶν λέγει ταῦτα , καὶ δεικνὺς οὐκ ὄντας ἀξίους τοὺς ἐνοικοῦντας τῆς πόλεως οὐδὲ τῆς δόξης , ἣν οἱ πρότερον γενόμενοι κατέλιπον , ἢ καθόλου τὴν Ἑλλάδα ἐλεῶν εἰς ὃ πέπτωκεν , ὅταν τοιαῦτα πράττωσιν οἱ χρόνον τινὰ δόξαντες αὐτῆς προεστάναι , καλῶς αὐτὸν ἡγοῦμαι λέγειν · εἰ δ’ ὅτι προσήκει μηδ’ ὑμᾶς μηδὲν μέγα φρονεῖν μηδ’ ἐκείνων κρεῖττον , οὐκ ἔχω τὴν ὑπερβολὴν τῆς ἀναισθησίας εἰπεῖν τοῦ ταῦτα λέγοντος . 
οὐ γὰρ ὃν τρόπον τὰ καλῶς παρ’ ἑτέροις γιγνόμενα πᾶσιν ἔθος ἐστὶ λέγειν ζήλου καὶ προτροπῆς ἕνεκεν , ὁμοίως κἂν φαῦλόν τι πράττηται παρ’ ἄλλοις , δεῖ τοῦτο μνημονεύειν , ὥστε μιμεῖσθαι , τοὐναντίον δὲ ὑπὲρ τοῦ φυλάξασθαι καὶ μὴ λαθεῖν εἴς τι τοιοῦτον ἐμπεσόντας . 
καὶ γὰρ εἰ μὲν ἐπαινῶν τις ἐκείνους ταῦτα ἔλεγε καὶ μηδὲν χείρονος δόξης ἀποφαίνων ἐπιτυγχάνοντας , ἦν μὲν ἂν δήπουθεν εὐήθης , μᾶλλον δὲ ἀναιδής · πλὴν κατά γε τὴν ἑαυτοῦ γνώμην παρεῖχέ τινα ἀφορμὴν τοῖς ἁμαρτάνειν βουλομένοις . 
εἰ δ’ ὡς αἰσχρὰ καὶ ὀνείδη πάντες αὐτὰ προφέρουσι καὶ οὐθεὶς ἂν εἴποι τῶν ἐγκωμιαζόντων τὴν πόλιν τοιοῦτον οὐδέν , ἀλλ’ ἤτοι βλασφημῶν τις ἢ καθαπτόμενος ἄλλως καὶ ἐπιπλήττων , παντελῶς εὐήθης ὁ διὰ τῶν τοιούτων ὑμᾶς προτρέπειν δοκῶν ὥστε ἀμελεῖν τῶν παρ’ αὑτοῖς . 
καθάπερ εἴ τις ἀθλητὴν πείθων ἀπειπεῖν καὶ προέσθαι τὸν στέφανον ἀργυρίου λέγοι πρὸς αὐτόν , Οὐχ ὁρᾷς ἐκεῖνον τὸν παραχωρήσαντα πρὸ σοῦ μαστιγούμενον ; 
ἢ νὴ Δία εἴ τις τῶν ὑποκριτῶν τινι δεικνὺς τοὺς ἐκπίπτοντας καὶ συριττομένους τοιαῦτα παραμυθοῖτο , Ὅπως μηδὲ σὺ προσέξεις , ἀλλ’ ὁμοίως ἀγωνιεῖ . 
καὶ νῦν ὑμῖν σχεδὸν ἐκεῖνοι λέγουσιν , Οὐχ ὁρᾶτε τοὺς Ἀθηναίους ὡς ἀσχημονοῦσιν , ὡς κακῶς ἀκούουσιν , ὡς παράδειγμα πᾶσίν εἰσι τῆς ἀγεννείας καὶ τῆς ὕβρεως , ἣν ὑβρίζουσιν εἰς τὴν πατρίδα ; 
καίτοιπότερον θῇ τις αὐτοὺς ἀνταγωνιστὰς ὑμῶν , ὥσπερ ἀξιοῦσιν , ἢ μᾶλλον , ὃ τῷ παντὶ βέλτιον καὶ δικαιότερον , καὶ τούτους καὶ τοὺς Λακεδαιμονίους καὶ πάντας τοὺς ὁμοίους μέρος ὑμέτερον ἢ ὑμᾶς ἐκείνων ; 
ἀλλ’ οὔτε τοὺς ἀνταγωνιστὰς ἁμαρτάνοντας εὔλογόν ἐστι μιμεῖσθαι , τοὐναντίον δὲ τοσούτῳ μᾶλλον κατορθοῦν , ἵνα τῷ παντὶφαίνησθε προέχοντες αὐτῶν , καὶ μὴ μόνον διὰ τὴν ἐκείνων κακίαν , ἀλλὰ καὶ διὰ τὴν αὑτῶν ἀρετὴν εὐδοκιμῆτε · οὔτε τοὺς οἰκείους καὶ προσήκοντας , ἀλλὰ μάλιστα μὲν κωλύειν , εἰ δ’ οὖν , αὐτούς γε πειρᾶσθαι τοῖς ἑαυτῶν ἔργοις τὰ ἁμαρτήματα ἐκείνων ἐλάττω ποιεῖν . 
ἔτι δ’ εἰ μὲν ἐν τοῖς ἄλλοις μηδὲν αὐτῶν διεφέρετε , οὐδὲνἴσως ἔδει καθ’ ἓν τοῦτο φιλοτιμεῖσθαι καὶ σκοπεῖν ὅπως κρείττους δόξετε . 
νῦν δὲ οὐθέν ἐστιν ἐφ’ ὅτῳ τῶν ἐκεῖ γιγνομένων οὐκ ἂν αἰσχυνθείη τις . 
οἷον εὐθὺς τὰ περὶ τοὺς μονομάχους οὕτω σφόδρα ἐζηλώκασι Κορινθίους , μᾶλλον δ’ ὑπερβεβλήκασι τῇ κακοδαιμονίᾳ κἀκείνους καὶ τοὺς ἄλλους ἅπαντας , ὥστε οἱ Κορίνθιοιμὲν ἔξω τῆς πόλεως θεωροῦσιν ἐν χαράδρᾳ τινί , πλῆθος μὲν δυναμένῳ δέξασθαι τόπῳ , ῥυπαρῷ δὲ ἄλλως καὶ ὅπου μηδεὶς ἂν μηδὲ θάψειε μηδένα τῶν ἐλευθέρων , Ἀθηναῖοι δὲ ἐν τῷ θεάτρῳ θεῶνται τὴν καλὴν ταύτην θέαν ὑπ’ αὐτὴν τὴν ἀκρόπολιν , οὗ τὸν 
Διόνυσον ἐπὶ τὴν ὀρχήστραν τιθέασιν · ὥστε πολλάκις ἐν αὐτοῖς τινα σφάττεσθαι τοῖς θρόνοις , οὗ τὸν ἱεροφάντην καὶ τοὺς ἄλλους ἱερεῖς ἀνάγκη καθίζειν . 
καὶ τὸν εἰπόντα περὶ τούτου φιλόσοφον καὶ νουθετήσαντα αὐτοὺς οὐκ ἀπεδέξαντο οὐδὲ ἐπῄνεσαν , ἀλλ’ οὕτως ἐδυσχέραναν , ὥστε ἐκεῖνον ὄντα μὲν γένει Ῥωμαίων μηδενὸς ὕστερον , δόξαν δὲ τηλικαύτην ἔχοντα ἡλίκης οὐδεὶς ἐκ πάνυ πολλοῦ τετύχηκεν , ὁμολογούμενον δὲ μόνον μάλιστα μετὰ τοὺς ἀρχαίους ἀκολούθως βεβιωκέναι τοῖς λόγοις , καταλιπεῖν τὴν πόλιν καὶ μᾶλλον ἑλέσθαι διατρίβειν ἀλλαχόσε τῆς Ἑλλάδος . 
ἀλλ’ οὐκ ἂν ὑμεῖς , ἄνδρες Ῥόδιοι , τοιοῦτον οὐθὲν ὑπομείναιτε , παρ’ οἷς νόμος ἐστὶ τὸν δημόσιον μηδέποτε εἰσελθεῖν εἰς τὴν πόλιν . 
τίνος οὖν ἕνεκα ἐπεμνήσθην ; 
οὐ μὰ τὸν Δία λοιδορῆσαι βουλόμενος τοὺς 
Ἀθηναίους · τοὐναντίον γὰρ πᾶσιν ἐλεεῖν αὐτοὺς ἐπέρχεται τοῖς μετρίοις · ἀλλ’ ὅπως εἰδῆθ’ ὅτι λοιπὸν ὑμῖν οὐ πρὸς ἐκείνους ἐστὶν ὁ λόγος , ἀλλὰ πρὸς ὑμᾶς αὐτοὺς καὶ τῶν ἄλλων εἴ τις σωφρονεῖ . 
καίτοι πάντα ὅσα ἂν εἴποι τις κατὰ Ἀθηναίων ἢ κατὰ 
Λακεδαιμονίων ἢ καθ’ ὧν δήποτε , παρ’ οἷς ἄλλα τινὰ φαύλως ἔχει καὶ σφόδρα ὀλιγώρως , ἐμοὶ συναγωνιεῖται · τὸ γὰρ τῶν εἰκόνων οὐκ ἔστι παρ’ αὐτοῖς ἰδεῖν οὕτω γιγνόμενον · ὥσθ’ ὅ γε μηδὲ παρ’ ἐκείνοις ἁμαρτάνεται τοῖς ἐσχάτως ἀπολωλόσι τῶς οὐκ ἂν ὑπερβολήν τινα ἔχοι τῆς ἀτοπίας ; 
ἔτι δὲ μᾶλλον αὐτὰ τὰ περὶ τὰς τιμὰς παρατεθέντα ἀποδείκνυσι τοῦτο . 
εἰ γὰρ τὸ τῶν νῦν τινα παραστῆσαι τῶν ἀρχαίων τινὶ δοκεῖ δεινόν , πόσῳ δεινότερον τὸ οὕτως ἀφελέσθαι τινὰ ἐκείνων τῆς τιμῆς , ὥστε ἑτέρῳ δοῦναι ; 
καὶ εἰ τὸ ὄνομα ἐπιγράψαι τινὸς ἄλλῳ τῳ πολὺ ἐλάττονι τηλικαύτην κατάγνωσιν φέρει , τὸ ἐξαλεῖψαι καὶ ἀνελεῖν τὸ τοῦ κρείττονος , ἐὰν οὕτω τύχῃ , ποῖόν τι φαίνεσθαι νομίζετε ; 
καὶ μὴν εἴ τις ὑμᾶς Καυνίοις ἢ Μυνδίοις ὁμοίους εἶναι λέγοι , σφόδρα ὀργιεῖσθε καὶ βλασφημεῖν αὐτὸν ἡγήσεσθε κατὰ τῆς πόλεως · πῶς ἂν οὖν ἔθ’ ὑμῖν ἀπολογίαν τινὰ φέροι περί τινος τῶν παρ’ ὑμῖν τὸ καὶ παρ’ ἐκείνοις αὐτὸ γίγνεσθαι ; 
καθάπερ εἰ καὶ τὰ τείχη τις οἴοιτο δεῖν λῦσαι τὰ παρ’ ὑμῖν ἢ καὶ καταπίπτοντα ἐᾶν , ὅτι καὶ παρ’ ἑτέροις πέπτωκε , μᾶλλον δὲ πᾶσι τοῖς ἄλλοις σχεδόν . 
καίτοι τὰ μὲν τείχη διὰ τὴν εἰρήνην καὶ τὴν δουλείαν ἐᾶται παρ’ αὐτοῖς , ὧν τὸ μὲν ἅπαντες εὔχονται , τὴν εἰρήνην , τὸ δὲ λοιπὸν οὐκ ἔστι κακίας σημεῖον · τὸ δὲ τοῖς παλαιοῖς τῶν εὐεργετῶν οὕτω προσφέρεσθαι δἰ ἀχαριστίαν γίγνεται . 
φαίην δ’ ἂν ἔγωγε παρὰ τούτοις μηδὲ εὐεργέτας ἀδικεῖσθαι . 
τίς γὰρ παρὰ Καυνίοις γέγονε γενναῖος ἀνήρ ; 
ἢ τίς πώποτε ἐκείνους ἀγαθόν τι πεποίηκεν ; 
οἵ γε δουλεύουσιν οὐχ ὑμῖν μόνοις , ἀλλὰ καὶ Ῥωμαίοις , δῑ ὑπερβολὴν ἀνοίας καὶ μοχθηρίας διπλῆν αὑτοῖς τὴν δουλείαν κατασκευάσαντες.ταῦτα δὲ καὶ περὶ ἄλλων τις ἂν εἴποι τῶν ὁμοδόξων . 
ἐγὼ δὲ καὶ καθόλου τοὺς τηλικοῦτον ἐφ’ αὑτοῖς φρονοῦντας ἡλίκον ὑμεῖς δικαίως οὐ πρὸς ἑτέρους ἀποβλέπειν οἴομαι δεῖν ἐν οἷς πράττουσιν , ἄλλως τε τοὺς τοσοῦτον χείρονας , ἀλλὰ πρὸς τὴνἑαυτῶν δόξαν καὶ τὸ τῆς πόλεως ἀξίωμα . 
γελοῖον γὰρ ἂν ἦν , εἰ τῶν ὑμετέρων τις πολιτῶν , Δωριεὺς ἐκεῖνος ἢ Λεωνίδας , οὓς τοσαυτάκις φασὶν Ὀλυμπίασι νικῆσαι , πρὸς ἄλλον τινὰ ὁρῶν ἐγυμνάζετο , καὶ ταῦτά γε μηδέποτε στεφανωθέντα . 
τοῖς μέντοι Λακεδαιμονίοις ἢ τοῖς Ἀθηναίοις εἰ βούλεσθε ἀντεξετάζεσθαι , συγχωρῶτοῖς τότε οὖσιν , ὅτε αὐτοῖς εἰκότως ἄν τις τῶν ὁμοίων ὑμῖν συνεκρίνετο . 
καὶ γὰρ τὸν ἀθλητὴν τὸν φιλοτιμούμενον ἔτι καὶ μηδέπω παραχωροῦντα τῆς ἰσχύος οὐ τοὺς νοσοῦντας εὔλογόν ἐστι προκαλεῖσθαι τῶν καθ’ αὑτὸν ἐνδόξων οὐδὲ τοὺς τεθνεῶτας , ἀλλ’ εἰ μὲν εἶέν τινες ἐρρωμένοι , πρὸς ἐκείνους ἀγωνίζεσθαι περὶ τῆσνίκης · εἰ δὲ μή , τοιοῦτόν τι πρᾶξαι ζητεῖν , ὃ μηδενὸς αὐτὸν ἀσθενέστερον δείξει τῶν πρότερον . 
ὁ μὲν οὖν ὑγιὴς οὗτός ἐστι περὶ τῶν τοιούτων λόγος . 
εἰ δὲ ἄρα παρεῖναί τι δεῖ , μήτε πρὸς τοὺς τότε , οἳ ἦσαν κράτιστοι , παραβάλλοντες ἐξετάζετε τὸ πρᾶγμα , μήτε πρὸς τοὺς νῦν , οἳ μηδενὸς τῶν φαυλοτάτων διαφέρουσιν , ἀλλὰ πρὸς τοὺς μέσους αὐτῶν ἢ καὶ τοὺς ἔτι τούτων ἐλάττονας . 
παρὰ τοίνυν τοῖς Ἀθηναίοις κατὰ Φίλιππον μάλιστα , ὅτε τῆς ἡγεμονίας παρακεχωρήκεσαν , τῆς δ’ ἐλευθερίας μόνης λοιπὸν ἀντείχοντο , 
Λεπτίνης τις εἰσήνεγκε νόμον ὡς χρὴ τὰς ἀτελείας ἀφελέσθαι τοὺς ἔχοντας παρὰ τοῦ δήμου , δίχα τῶν ἀφ’ Ἁρμοδίου καὶ Ἀριστογείτονος , καὶ μηκέτι τὸ λοιπὸν ἐξεῖναι διδόναι μηδενὶ τὴν δωρεὰν ταύτ( ? ? )ν . 
τί οὖν ; 
ἔσθ’ ὅπως παρεδέξαντο τὸν νόμον ; 
οὐμενοῦν , ἀλλ’ ἑάλω γραφῆς . 
φέρε τοίνυν συμβάλετε τοῦτο τὸ ἔθος ἐκείνῳ τῷ νόμῳ , κἂν μὲν ὑμῖν κατά τι βέλτιον φαίνηται , φυλάξατε αὐτὸ καὶ ποιήσατε ἰσχυρότερον πρὸς τὸ λοιπόν · ὅπερ ἐξ ἀνάγκης γένοιτ’ ἄν , εἰ μὴ λυθήσεται νῦν · ἐὰν δὲ πανταχῇ σκοπούμενοι χεῖρον εὑρίσκητε , μιμήσασθε τοὺς κατ’ ἐκεῖνον τὸν χρόνον Ἀθηναίους καὶ τὸ μᾶλλον ἄτοπον τοῦ τότε λυθέντος ὑπ’ ἐκείνων καὶ ὑμεῖς νῦν λύσατε . 
τὸ μὲν οὖν ψευδῆ τὴν πόλιν δεικνύναι καὶ περὶ τὰς δωρεὰς ἄπιστον καὶ τὸ τοὺς εὐεργέτας ἀδικεῖν , ἀφαιρουμένην αὐτῶν τὰς ἀμοιβάς , καὶ πάντα τὰ τοιαῦτα ἐπ’ ἴσης κοινὰ ἀμφοτέροις πρόσεστιν · ἀλλ’ ἐκεῖ μὲν οὐκ ἦν μηδὲν ὠφελῆσθαι τοὺς τὴν ἀτέλειαν ἐσχηκότας · ἃ γὰρ ἐκτήσαντο ἐκ τῆς ἀφέσεως εἰς ἅπαν αὐτοῖς ἔμεινε ὡς καὶ τὸν ἄλλον χρόνον ἔμελλον εὐπορώτεροι δῑ αὐτὴν ἔσεσθαι . 
τοῖς δέ γε τῆς εἰκόνος ἀφαιρεθεῖσιν ἐκ τοῦ τετιμῆσθαι πρότερον οὐδ’ ὁτιοῦν περίεστι δίχα γε τῆς ὕβρεως καὶ τῆς ἀτιμίας . 
πρὸς τούτῳ δὲ ὁ μὲν τιθεὶς τότε τὸν νόμον ἔστιν ὧν κατηγόρει τῶν εἰληφότων τὴν ἀτέλειαν καὶ πονηροὺς ἀπέφαινε τοὺς πλείους , οὐ μόνον ἀναξίους χάριτος · ὥστε τοῦτ’ εἶναι τὸ δεινὸν ὅτι μὴ πᾶσιν ἐγκαλῶν πάντας ἀπεστέρει τὰς δωρεάς . 
ἐνθάδε δὲ οὐδ’ ἔνεστι τοῖς ἀφελομένοις εἰπεῖν τι κατ’ ἐκείνων · οὓς γὰρ μηδ’ ἴσασι , πῶς αὐτοὺς αἰτιᾶσθαι δυνατόν ; 
ἔτι δὲ ὁ μὲν νόμος ἐξαιρέτους τινὰς ἐποίει τούς τὰ μέγιστα δοκοῦντας εὐεργετηκέναι τὴν πόλιν , τοὺς ἀφ’ Ἁρμοδίου καὶ Ἀριστογείτονος · ἐνθάδε δὲ οὐδέν ἐστιν ἐξαίρετον . 
τῷ γὰρ ἀγράφως τὸ πρᾶγμα γίγνεσθαι καὶ μήτε κατὰ νόμον μήτε κατὰ ψήφισμα περὶ οὐδενὸς ὅλως ἀπείρηται , καὶ ἐπὶ παντὶ συμβῆναι δυνατόν ἐστιν , ἐφ’ ὅτῳ ποτὲ ἂν δόξῃ τῷ στρατηγῷ . 
καὶ μὴν ὅ γε νόμος δεινὸν ἐδόκει ποιεῖν ἀφαιρούμενος τοῦ δήμου τὴν ἐξουσίαν , ὥστε μηδὲ τὸ λοιπὸν ἐξεῖναι ψηφίσασθαι τὴν δωρεὰν ταύτην . 
καὶ πόσῳ κρεῖττον τὴν ἀρχὴν κωλῦσαί τι διδόναι τὸν δῆμον , εἰ μὴ συνέφερε τῇ πόλει , ἢ καταλιπόντα τὸ χαρίζεσθαι τὸ ἀφαιρεῖσθαι ταῦτα ἐφ’ ἑνὶ ποιήσασθαι ; 
αἰσχροῦ γὰρ ὄντος , ὡς οὐδ’ ἂν εἷς ἀντείποι , τοῦ ἀφαιρεῖσθαι τοὺς λαβόντας τι , κατὰ μὲν τὸν νόμον τοῦτο ἅπαξ ἐγίγνετο , κατὰ δὲ τὸ ἔθος ἀεὶ συμβαίνει. καὶ μὴν εἰ δοκεῖ δυσχερὲς τὸ ἀφαιρεῖσθαί τινος ἐξουσίας τὴν πόλιν , καὶ ὑμεῖς ἀφαιρεῖσθε τὴν ἐξουσίαν τοῦ φυλάττειν βέβαια τὰ δοθέντα τοῖς λαβοῦσιν . 
ὅτῳγὰρ ἂν ὑμεῖς δῶτε τὴν τιμήν , οὐκέτ’ ἔστ’ ἐφ’ ὑμῖν τὸ ἐᾶν ἔχειν αὐτόν · ἀλλ’ εἷς ἀνὴρ ἀεὶ τούτου κύριος , ὁ στρατηγῶν . 
καίτοι χεῖρόν ἐστι τὸ ἔθει μὴ ἐφ’ ὑμῖν εἶναι τοῦ κατὰ νόμον κεκωλυμένου . 
οἱ μὲν γὰρ οὐκ ἀφῄρηνται τὴν ἐξουσίαν τούτου τρόπον τινά , ὃ πράττειν ἑαυτοὺς νόμῳ κεκωλύκασιν , ἀλλ’ ἀπέστησαν ἑκόντες διὰτὸ συμφέρον . 
ἐπὶ δὲ τοῦ ἔθους οὐδὲ τοῦτο ἔστιν εἰπεῖν ὅτι αὑτούς , εἴπερ ἄρα , ἀφῄρηνται τοῦθ’ ὑπὲρ οὗ μήτε ἔκριναν μήτε ἐβουλεύσαντο . 
καὶ μὴν ἐκεῖ γε παραμυθίαν τινὰ ἔσχον τὸ τοῦ πράγματος ἴσον καὶ κοινόν , ἁπάντων ὁμοίως ἀφαιρουμένων τὰς ἀτελείας , παρ’ ὑμῖν δὲ ὃς ἂν τύχῃ τῆς εἰκόνος ἀφῄρηται καὶ πολλάκισὁ βελτίων . 
ἔτι δὲ ἐκεῖ μὲν οὐχ ἵνα ἄλλος λάβῃ , τὸν ἔχοντα ἀφῃρεῖτο ὁ νόμος · παρ’ ὑμῖν δὲ τούτου χάριν γίγνεται , ὃ τῷ παντὶ λυπρότερόν ἐστι τοῦ μόνον ἀποστερεῖσθαι . 
καὶ μὴν ἐκεῖνό γε οὐδεὶς ἀγνοεῖ δήπουθεν , ὅσῳ δοκεῖ χαλεπώτερον τὸ δῑ ἄλλον τι πάσχειν τοῦ δῑ αὑτόν . 
οὐκοῦν ἐκ μὲν τοῦ νόμου συνέβαινεν , ἵναμή τινες ἔχωσι τὰς ἀτελείας , περὶ ὧν ὡς ἀναξίων ἔλεγεν , ἀποδοῦναι τοὺς λοιπούς · ἐκ δὲ τοῦ παρ’ ὑμῖν ἔθους , ἵν’ ἄλλοι λάβωσι , τοὺς ἔχοντας ἀποστερεῖσθαι γίγνεται . 
τῷ παντὶ δὲ τοῦτο τοῖς πάσχουσι βαρύτερον. εἰ τοίνυν ἐφ’ ὧν μάλιστα ἀναγκαῖόν ἐστιν , ἐπὶ τούτων βούλοιτό τις ἰδεῖν , τίνας ἀδικεῖ τοῦτο τὸ ἔθος καὶτίνας ἔμελλε λυπήσειν ἐκεῖνος ὁ νόμος , ἀφελὼν τοὺς μὴ μόνον ἔχοντας ἀτέλειαν , ἀλλὰ καὶ τῆς εἰκόνος τετυχηκότας , οὕτω σκοπείτω τοὺς λοιποὺς ἑκατέρων . 
οὗτοι μὲν γὰρ τρόπον τινὰ οὐδὲ ἔπασχον οὐδέν · ὃ γὰρ εἰλήφεσαν ἐν προσθήκης μέρει , τοῦτο ἀπώλλυον , τῆς μείζονος δωρεᾶς αὐτοῖς τηρουμένης · ἐπὶ δὲ τῶν ἄλλων ἴσος ἂν γένοιτο ὁ λόγος . 
ἀλλ’ ἔστι μὲν δῆλον καὶ αὐτόθεν οἶμαι τὸ πρᾶγμα · 
ὅσῳ γὰρ τὸ τῆς εἰκόνος μεῖζον ἢ τὸ τῆς ἀτελείας , τοσούτῳ κρείττονες οἱ τούτου τυχόντες · ἔτι δ’ ἂν οὕτω γένοιτό γε ὁ λόγος φανερώτερος · 
ἡ μὲν γὰρ ἀτέλεια τοὺς λαβόντας εὐπορωτέρους ποιεῖ , καὶ οὗτοι μάλιστα ἐπιθυμοῦσιν αὐτῆς οἵτινες ἂν ὦσι περὶ χρήματα ἐσπουδακότες · ἡ δὲ εἰκὼν τὸ σεμνὸν μόνον ἔχει καὶ τὸ τῆς τιμῆς . 
ὅσῳ δὴ πάντες εἴποιμεν ἂν κρείττους τοὺς προῖκα καὶ δόξης μᾶλλον ἕνεκεν αἱρουμένους εὖ τινας ποιεῖν τῶν ἐπ’ ἀργυρίῳ καὶ διὰ κέρδος , τοσούτῳ φαίην ἂν ἔγωγε οὐ μόνον ἀμείνους ἀνθρώπους ἀδικεῖν τοῦτο τὸ ἔθος , ἀλλὰ καὶ ὑπὸ βελτιόνων ὑμᾶς κωλύειν εὖ πάσχειν ἤπερ ἐκείνους ὁ νόμος . 
ἀλλ’ ἔγωγε ἀπορῶ τί δήποτε οὐχὶ καὶ νόμον τίθεσθε ἐπὶ τούτῳ καθ’ ὃν ἔσται τὸ λοιπόν , εἴπερ ὑμῖν ἀρέσκει . 
νὴ Δί’ , αἰσχύνην γὰρ οὐ μικρὰν ἔχει νόμος τοιοῦτος ἐν τῇ πόλει κείμενος . 
εἶτα ὃ γράφειν αἰσχρὸν ἡγεῖσθε , τοῦτο ποιεῖν οὐκ αἰσχρόν ἐστι ; 
καὶ πόσῳ κρεῖττον μὴ χρῆσθαί τισι τῶν φαύλως γεγραμμένων ἢ ποιεῖν ; 
ἢ ποτέρους ἂν εἴποιτε βελτίους , τοὺς οὕτως ἔχοντας πρὸς τὰ ἄτοπα , ὥστε ἀπέχεσθαι καὶ δεδομένων , ἢ τοὺς οὐ συγκεχωρημένα πράττοντας ; 
ἀλλ’ ἔγωγε φαίην ἄν , ὁμολογουμένου τοῦ μηδαμῶς δεῖν μηδὲν ἄδικον πράττειν μηδὲ ἀπρεπές , παρ’ οἷς ἂν νόμῳ γίγνηται τὸ τοιοῦτον , ἥττονα ἂν ἔχειν κατηγορίαν ἢ παρ’ οἷς ἂν κατὰ ἔθος . 
πρῶτον μὲν γὰρ ὁ νόμος ῥητός ἐστι , καὶ οὐκ ἄν ποτε γένοιτο χείρων · οὐ γὰρ ἔστιν οὔτε ἀφελεῖν οὔτε προσθεῖναι τοῖς γεγραμμένοις · τὸ δέ γε ἔθος , ἂν ᾖ φαῦλον , ἀνάγκη καὶ φαυλότερον ἀεὶ γίγνεσθαι τῷ μὴ κατειλῆφθαι μηδὲ ὡρίσθαι . 
λέγω δ’ οἷον εὐθὺς τοῦτό φασι τὴν ἀρχὴν λαβεῖν ἀπὸ τῶν συντετριμμένων καὶ οὐδὲ ἐφεστώτων ἔτι ταῖς βάσεσι · τούτοις γὰρ ἀποχρῆσθαι τοὺς στρατηγοὺς ἐπισκευάζοντας καὶ τρόπον τινὰ ἐξ ἀρχῆς ποιοῦντας ἑτέρους , εἶθ’ , ὅπερ λοιπόν , τοὺς ὑγιεῖς μέν , οὐκ ἔχοντας δὲ ἐπιγραφάς , ἐπιγράφεσθαι · καὶ τὸ λοιπὸν ἤδη καὶ τῶν ἐπιγεγραμμένων τινὰς τῶν σφόδρα παλαιῶν · ἔστω γὰρ ὃ λέγουσιν ἀληθές · 
εἰς ὕστερον ἀνάγκη μηδεμίαν εἶναι διάκρισιν · καὶ γὰρ ἐπὶ τῶν ἄλλων οὕτως ἔχει , δαπάνης , ἀκοσμίας , τρυφῆς · οὐδέποτε τῶν χειρόνωνἐθῶν οὐθὲν εὑρήσετε ἱστάμενον οὐδὲ διαμένον , ἕως ἂν παντάπασι κωλυθῇ . 
διὰ γὰρ τὸ δέχεσθαι πρόσθεσιν ἀεὶ καὶ τὸ παρὰ μικρὸν ἀνεξέλεγκτον εἶναι καὶ μηδενὶ φαίνεσθαι ῥᾳδίως , ὅσῳ τοῦτο ἐκείνου κάκιον , ἐπὶ πᾶν πρόεισιν , ὥσπερ οἶμαι καὶ τῶν ἑλκῶν τινα καὶ τῶν νοσημάτων ὅσα ἐξ ἅπαντος αὔξεσθαι φύσιν ἔχει . 
πρὸστούτῳ δὲ κἀκεῖνό ἐστιν · οἱ μὲν νόμῳ τι πράττοντες πονηρὸν οὐχ ὡς τοιοῦτον αὐτὸ πράττουσιν , ἀλλὰ ἐξηπατημένοι · τοὺς δὲ ἔθει φαῦλα ποιοῦντας ἅπαντες ἂν φαῖεν εἰδότας ἁμαρτάνειν , ἅ γε μηδ’ αὐτοῖς ἐπιτήδεια εἶναι γεγράφθαι δοκεῖ . 
μὴ τοίνυν εἰ πρότερον ἤρξατο καὶ χρόνος πλέων γέγονε , διὰ τοῦτο ἔλαττον ὑμῖν νομίζετε προσήκειναὐτὸ ἀνελεῖν · οὐδὲν γὰρ ἥττονα αἰσχύνην ὄφλουσιν οἱ φυλάττοντες τὰ τοιαῦτα τῶν παραδεξαμένων , ἀλλὰ τοὐναντίον μᾶλλον ὑπόκεινται τοῖς βουλομένοις αἰτιᾶσθαι . 
τὸ μέν γε πρῶτον γιγνόμενον οὐδὲ λαθεῖν ἀδύνατον τοὺς τότε , καὶ ταῦτα φυλαττομένων ἔτι τῶν ποιούντων · τὸ δὲ ἐκ πολλοῦ συμβαῖνον ἀνάγκη μηδένα ἀγνοεῖν , ἄλλως τε παντελῶς ἀνῃρημένης ὑμῖν τῆς προφάσεως ταύτης , οἵ γε περὶ αὐτοῦ τούτου κάθησθε κρίνοντες . 
ὥσπερ οὖν εἰ ἄρξασθαί τινος ἔδει τῶν καλῶν ὑμᾶς , οὐκ ἂν ὠκνεῖτε διὰ τοῦτο , ὁμοίως εὐλόγως ἔχει , κἂν λῦσαί τι τῶν φαύλων δέῃ . 
μὴ τοίνυν ὁ χρόνος ὠφελείτω τὸ ἔθος , εἴπερ ἐστὶ μοχθηρόν , ὡς πάλαι νομίζω πεποιηκέναιφανερόν . 
οὐ γὰρ εἰ πολὺν χρόνον ἔβλαψεν ὑμᾶς , διὰ τοῦτο οἶμαι προσήκειν αὐτὸ μηδέποτε παύσασθαι βλάπτον . 
οὐδὲ γὰρ ἄνδρα μοχθηρὸν ἐκ πολλοῦ λαβόντες ἀφήσετε τοῦ χρόνου χάριν οὗ διῆλθε πονηρὸς ὤν . 
οὐδέ γε εἴ τις νόσον ἰάσασθαι δύναιτο ἐνοχλοῦσαν πάλαι , φείδοιτ’ ἂν ἐξ ἀρχῆς ὑγιαίνειν . 
οἶμαι δ’ ὑμᾶς , εἴ τις θεῶν φανερὸν ὑμῖν ποιήσειε τὸ μέλλον αὖθίς ποτε λυπήσειν τὴν πόλιν , πάντως φυλάξεσθαι τοῦτο , ἐν ὑμῖν γε ὄν · 
εἶτα τοῦ μὲν ἑτέρους βλάψοντος οὐκ ἀμελήσετε , ἐπειδὴ μετὰ ταῦτα ἔσται · τὸ δὲ ὑμᾶς αὐτοὺς τὰ μέγιστα ἀδικοῦν ἐάσετε , ὅτι πρότερον ἤρξατο ; 
τουτὶ μὲν οὖν παντελῶς εὔηθες , εἴ τις οἴεται μηδέποτε δεῖν κωλῦσαι τὸ συνήθως μέν , ἀτόπως δὲ γιγνόμενον . 
ἀξιῶ δ’ ὑμᾶς ἐκεῖνο ἐνθυμηθῆναι μᾶλλον , ὅτι πολλῶν ὄντων κατὰ τὴν πόλιν , ἐφ’ οἷς ἅπασιν εὐλόγως σεμνύνεσθε , πρῶτον μὲν τῶν νόμων καὶ τῆς εὐταξίας τῆς περὶ τὴν πολιτείαν , ἐφ’ οἷς καὶ μάλιστα φιλοτιμεῖσθε , ἔπειτα οἶμαι καὶ τῶν τοιούτων , ἱερῶν , θεάτρων , νεωρίων , τειχῶν , λιμένων · ὧν τὰ μὲν πλοῦτον ἐμφαίνει καὶ μεγαλοψυχίαν καὶ τὸ μέγεθος τῆς πρότερον δυνάμεως , τὰ δὲ καὶ τὴν πρὸς τοὺς θεοὺς εὐσέβειαν , οὐθενὸς ἧττον ἥδεσθε ἐπὶ τῷ πλήθει τῶν ἀνδριάντων , εἰκότως · οὐ γὰρ μόνον κόσμον φέρει τὸ τοιοῦτον , ὥσπερ ἄλλο τι τῶν ἀναθημάτων , ἀλλὰ καὶ τὴν ἰσχὺν τῆς πόλεως οὐχ ἥκιστα ἐπιδείκνυσι καὶ τὸ ἦθος . 
οὔτε γὰρ εὖ πάσχουσιν ὑπὸ πολλῶν οἱ τυχόντες οὔτε θέλουσιν οὔτε ἴσως δύνανται πολλοὺς τιμᾶν . 
ἔτι δὲ κἀκεῖνό ἐστιν · οὐ γὰρ μόνον διὰ τοῦτο πλείστους εἶναι παρ’ ὑμῖν ἀνδριάντας τοῦτο συμβέβηκεν , ἀλλ’ οἶμαι καὶ διὰ τὸ Ῥωμαίους πολλάκις πανταχόθεν εἰληφότας κατασκευὴν ἱερῶν καὶ βασιλείων μηδέποτε κινῆσαι τῶν παρ’ ὑμῖν μηδέν · ὅπου καὶ Νέρων , τοσαύτην ἐπιθυμίαν καὶ σπουδὴν περὶ τοῦτο ἔχων , ὥστε μηδὲ τῶν ἐξ Ὀλυμπίας ἀποσχέσθαι μηδὲ τῶν ἐκ Δελφῶν , καίτοι πάντων μάλιστα τιμήσας ταῦτα τὰ ἱερά , ἔτι δὲ τοὺς πλείστους τῶν ἐκ τῆς ἀκροπόλεως Ἀθήνηθεν μετενεγκεῖν καὶ τῶν ἐκ Περγάμου πολλούς , αὐτῷ προσήκοντος ἐκείνου τοῦ τεμένους · 
περὶ μὲν γὰρ τῶν παρ’ ἄλλοις τί δεῖ λέγειν ; 
τοὺς παρὰ μόνοις ὑμῖν εἴασε , καὶ τοσαύτην ἐπεδείξατο εὔνοιαν καὶ τιμὴν ἅμα πρὸς ὑμᾶς , ὥστε τὴν πόλιν ἅπασαν ἱερωτέραν κρῖναι τῶν πρώτων ἱερῶν . 
ἴστε γὰρ Ἄκρατον ἐκεῖνον , ὃς τὴν οἰκουμένην σχεδὸν ἅπασαν περιελθὼν τούτου χάριν καὶ μηδὲ κώμην παρεὶς μηδεμίαν , ὡς κἀνθάδε ἧκε . 
λυπουμένων δ’ ὑμῶν , ὅπερ εἰκός , κατὰ θέαν ἔφη παρεῖναι · μηδὲ γὰρ ἔχειν ἐξουσίαν μηδενὸς ἅψασθαι τῶνἐνθάδε . 
τοιγαροῦν δίχα τοῦ κοινοῦ τῆς ὄψεως κόσμου καὶ δόξαν ὑμῖν ἑτέραν περιποιεῖ τὸ τῶν εἰκόνων πλῆθος . 
τῆς γὰρ πρὸς τοὺς ἡγουμένους φιλίας καὶ τῆς παρ’ ἐκείνων ἐντροπῆς ἀπόδειξις φαίνεται ταῦτα . 
εἶτα Ῥωμαῖοι μὲν καὶ Νέρων οὕτω τὰ παρ’ ὑμῖν ἐτήρησαν καὶ σεμνὰ ἔκριναν · ὑμεῖς δὲ οὐ φυλάξετε ; 
καὶ Νέρωνμὲν ὁ τῶν βασιλέων σφοδρότατος καὶ πλεῖστον αὑτῷ διδοὺς καὶ πρὸς ἅπασαν ἐξουσίαν πάντ’ ἐλάττω νενομικὼς οὐδενὸς ἀφείλετο τὴν εἰκόνα τῶν παρὰ μόνοις Ῥοδίοις τιμηθέντων · αὐτοὶ δ’ ὑμεῖς ἀφαιρεῖσθε ; 
καὶ πόσῳ κρεῖττον ἦν κἀνθάδε ταὐτὸ γεγονέναι ; 
παρὰ μὲν γὰρ τοῖς ἄλλοις μένει τὰ τῶν τιμηθέντων ὀνόματα καὶ τὰς ἐπιγραφὰς οὐδεὶς ἂν ἀπαλείψειεν · ὑμεῖς δ’ ὥσπερ κακόν τι πεπονθότες ὑπ’ αὐτῶν ἐκχαράττετε. καίτοι φαίη τις ἄν , εἰ καὶ παρὰ τῶν βασιλέων ἀνῃροῦντο , μηδὲ οὕτως ἀδικεῖσθαι τοὺς ἄνδρας . 
οὐ γὰρ ὡς δώσοντες ἑτέροις , ἀλλὰ κόσμου δεόμενοι μετέφερον , ὥστ’ οὐδεὶς ἂν αὐτῶν ἀφῄρει τὸ ὄνομα , οὐδ’ αὖ χεῖρονἀπήλλαττον ἀντὶ Μεγάρων καὶ Ἐπιδαύρου καὶ τῆς Ἀνδρίων ἢ 
Μυκονίων ἀγορᾶς ἐν τοῖς Ῥωμαίων ἱεροῖς ἀνακείμενοι . 
κἂν ταῦτ’ ἀφῇ τις , βέλτιον ἦν τό γε καθ’ ὑμᾶς οὕτως αὐτῶν ἠφανίσθαι τὰς τιμάς . 
οὐδὲν γὰρ ὑπῆρχεν ἁμάρτημα ὑμέτερον , οὐδ’ αὐτοὶ τοὺς εὐεργέτας ἂν τοὺς ἑαυτῶν ἠδικεῖτε καὶ τοὺς ἥρωας , ἀλλ’ , εἴπερ ἄρα , συνηδικεῖσθε αὐτοῖς . 
καὶ μὴν εἴ τις ὑμῶν πύθοιτο , εἰ καὶ δόξει γελοιότερον , τί δήποτε οὔθ’ ὑμεῖς οὔτ’ ἄλλος οὐθεὶς πηλίνους ποιεῖσθε τὰς εἰκόνας τῶν κριθέντων ἀξίων εἶναι τῆς δωρεᾶς ταύτης , εὐχερέστερον δήπουθεν ὂν καὶ μηδεμίαν ἤ παντελῶς μικρὰν δαπάνην ἔχον · φαίητ’ ἂν οἶμαι · οὐ διὰ τὸ μὴ ὑβρίζεσθαι ἀλλὰ καὶ διὰ τὸ διαμένειν , εἰ δυνατόν , εἰς ἀεὶ τὰς τιμὰς τῶν ἀγαθῶν ἀνδρῶν . 
νῦν τοίνυν ἐπίστασθε τοὺς ἀνδριάντας ὑμῖν ἅπαντας κηρίνων ὄντας ἀσθενεστέρους . 
οὐ γὰρ εἰ τὸν ἥλιον φέρουσι , τοῦτο δεῖ σκοπεῖν . 
ὑπὸ γὰρ τῆς κολακείας τῆς πρὸς ἑτέρους διαφθείρονται , κἂν τῷ δεῖνι δόξῃ καὶ τῷ δεῖνι δῑ ἡνδήποτ’ αἰτίαν , οὐκέτ’ εἰσὶν οἱ πρότερον . 
πολὺ δὲ χείρων ἡ τοιαύτη διαφθορά . 
τότε μὲν γὰρ ἠλέγχετ’ ἂν ἡ τῆς ὕλης ἀσθένεια , νυνὶ δὲ ἡ κακία τῆς πόλεως φαίνεσθαι δοκεῖ . 
τοιγαροῦν ὁμοίως δίδοτε τοὺς ἀνδριάντας , ὥσπερ οἱ τὰς κόρας ταύτας ὠνούμενοι τοῖς παισίν . 
καὶ γὰρ ἐκεῖνοι διδόασιν οὕτως , ὥστε μηδὲν λυπεῖσθαι μετ’ ὀλίγον συντριβέντων . 
ἆρα ἀγνοεῖτε τὴν προσοῦσαν αἰσχύνην τῷ πράγματι καὶ πόσον γέλωτα ὄφλετε δημοσίᾳ ψευδόμενοι , καὶ ταῦτα φανερῶς οὕτως ; 
ἐν γοῦν τοῖς ψηφίσμασι γράφετε , στῆσαι δὲ εἰκόνα τοῦ δεῖνος . 
πῶς , εἴποι τις ἂν ὑμῖν , ἄνδρες Ῥόδιοι , στῆσαι γράφετε τὴν ἑστῶσαν , ἐὰν οὕτω τύχῃ , πρὸ πεντακοσίων ἐτῶν ; εἶτα τῶν μὲν γυναικῶν τὰς ὑποβαλλομένας παιδία πονηρὰς κρίνετε καὶ δεινόν τι ποιεῖν ἡγεῖσθε καταψευδομένας · αὐτοὶ δὲ οὐκ αἰσχύνεσθε τοῦτο ποιοῦντες ἐπὶ τῶν εἰκόνων , καὶ τοὺς ἀνδριάντας , ὧν οὐκ εἰσί , τούτων εἶναι λέγοντες , καὶ ταῦτα οὐκ ὄντες ἀνήκοοι τῶν κατὰ τῆς πόλεως σκωμμάτων ; 
φασὶ γοῦν πολλοὶ τοὺς Ῥοδίων ἀνδριάντας ὁμοίους εἶναι τοῖς ὑποκριταῖς . 
ὥσπερ γὰρ ἐκείνων ἕκαστον ἄλλοτε ἄλλον εἰσιέναι , καὶ τοὺς ἀνδριάντας ὑμῖν ἄλλοτε ἄλλα λαμβάνειν πρόσωπα καὶ μικροῦ δεῖν ὑποκρινομένους ἑστάναι . 
τὸν γὰρ αὐτὸν νῦν μὲν εἶναι 
Ἕλληνα , νῦν δὲ Ῥωμαῖον , πάλιν δ’ , ἂν οὕτω τύχῃ , Μακεδόνα ἢ 
Πέρσην · καὶ ταῦτ’ ἐπ’ ἐνίων οὕτως ὥστε τὸν ἰδόντα εὐθὺς εἰδέναι . 
καὶ γὰρ ἐσθὴς καὶ ὑπόδεσις καὶ τοιαῦθ’ ἕτερα τὸ ψεῦσμα ἐλέγχει . 
καὶ μυρία ἐῶ τῶν γιγνομένων , οἷον τὸ πολλάκις ἀνδρὸς σφόδρα γέροντος εἰκόνι νέου τινὸς τὸ ὄνομα ἐπιγράφειν , θαυμαστήν τινα οἶμαι δωρεὰν εὑρηκότων ὑμῶν , εἰ μετά γε τῆς τιμῆς καὶ τὴνἡλικίαν δίδοτε · καὶ πάλιν ἀθλητοῦ τινος ἀνδριάντα ἑστάναι , ὡς ὄντα ἀνθρώπου παντελῶς ἀσθενοῦς καὶ μετρίου τὸ σῶμα . 
τὸ μὲν γὰρ ἱππεύοντα τὸν δεῖνα ὁρᾶσθαι παρ’ ὑμῖν ἢ πολεμίῳ συνεστῶτα ἢ στράτευμα ἐκτάσσοντα ἄνθρωπον οὐδεπώποτε τῆς γῆς ἁψάμενον τοῖς αὑτοῦ ποσὶν καὶ ἀπὸ τῶν ὤμων καταβάντα τῶν φερόντωνοὐδὲν ἴσως ἄτοπον · ἀλλ’ ὁ δεῖνά γε ἕστηκε πυκτεύων παρ’ ὑμῖν . 
καὶ λέγω ταῦτα μὰ τὸν Δία οὐκ ἀπεχθάνεσθαι βουλόμενος ὑμῖν οὐδὲ διασύρων τὴν πόλιν , ἀλλ’ ὅπως μηδὲν ἀνάξιον ἑαυτῆς μηδὲ ἀλλότριον τῆς ἄλλης εὐκοσμίας καὶ τῆς πολιτείας φαίνηται ποιοῦσα . 
καί μοι δοκεῖ τις ἂν εἰκότως προαχθῆναι διὰ τὴν πρὸσἅπαντας εὔνοιαν τοὺς Ἕλληνας , οὐ μόνον διὰ τὴν πρὸς ὑμᾶς , εἴ τι ἄρα ἐνθάδε ἔχοι μὴ καλῶς , εἰπεῖν καὶ μηνῦσαι . 
πρότερον μὲν γὰρ ἐκ πολλῶν συνειστήκει τὸ κοινὸν ἀξίωμα καὶ πολλοὶ τὴν 
Ἑλλάδα ηὖξον , ὑμεῖς , Ἀθηναῖοι , Λακεδαιμόνιοι , Θηβαῖοι , χρόνον τινὰ Κορίνθιοι , τὸ παλαιὸν Ἀργεῖοι . 
νυνὶ δὲ τὸ μὲν τῶν ἄλλωνοὐθέν ἐστιν . 
οἱ μὲν γὰρ αὐτῶν ὅλως ἀνῄρηνται καὶ ἀπολώλασιν , οἱ δὲ ἀσχημονοῦσι πράττοντες οἷα ἀκούετε καὶ πάντα τρόπον τὴν παλαιὰν δόξαν ἀφανίζοντες , οἰόμενοι τρυφᾶν οἱ ἀνόητοι καὶ κέρδος ἀριθμοῦντες τὸ μηθένα κωλύειν αὐτοὺς ἁμαρτάνοντας . 
λοιποὶ δὲ ὑμεῖς ἐστε · καὶ γὰρ μόνοις ὑμῖν ὑπάρχει τὸ δοκεῖν ὄντως τινὰσγεγονέναι καὶ μὴ τελέως καταπεφρονῆσθαι . 
διὰ μὲν γὰρ τοὺς οὕτω χρωμένους ταῖς ἑαυτῶν πατρίσιν , ὡς ἀληθεύοντες ἔνιοι λέγουσιν , οὐθὲν ἐκώλυε πάλαι Φρυγῶν πάντας ἢ Θρᾳκῶν ἀτιμοτέρους γεγονέναι τοὺς Ἕλληνας . 
ὥσπερ οὖν οἰκίας ἠρημωμένης εὐδαίμονος καὶ μεγάλης , ὅταν εἷς ἔτι λοιπὸς ᾖ διάδοχος , ἐν ἐκείνῳπάντα ἐστί , κἂν οὗτος ἁμαρτάνῃ τι καὶ ἀκούῃ κακῶς , τὴν ὅλην δόξαν ἀφανίζει τῆς οἰκίας καὶ πάντας καταισχύνει τοὺς πρότερον · 
οὕτως τὰ ὑμέτερα νῦν ἔχει πρὸς τὴν Ἑλλάδα . 
μὴ γὰρ οἴεσθε πρωτεύειν αὐτῆς , ἄνδρες Ῥόδιοι , μὴ οἴεσθε . 
τῶν γὰρ ζώντων ἔτι καὶ τῶν αἰσθανομένων τιμῆς ἢ ἀδοξίας ἔστι πρώτους εἶναι . 
τὰ δὲ ἐκείνης οἴχεται καὶ πάντα τρόπον αἰσχρῶς καὶ ἐλεεινῶς διέφθαρται · 
καὶ οὐδὲ ἐπινοῆσαι λοιπὸν ἔστι τὴν ὑπεροχὴν καὶ τὴν λαμπρότητα τῶν πόλεων εἴς γε τοὺς ἄνδρας ὁρῶντα . 
ἀλλ’ οἱ λίθοι μᾶλλον ἐμφαίνουσι τὴν σεμνότητα καὶ τὸ μέγεθος τῆς Ἑλλάδος καὶ τὰ ἐρείπια τῶν οἰκοδομημάτων · ἐπεὶ αὐτούς γε τοὺς ἐνοικοῦντας καὶ τοὺς πολιτευομένους οὐκ ἂν εἴποι τις οὐδὲ Μυσῶν ἀπογόνους · ὥστε ἔμοιγε δοκοῦσι τῶν οὕτως οἰκουμένων αἱ τελέως ἀνῃρημέναι πόλεις κρεῖττον ἀπαλλάττειν . 
ὑγιὴς γὰρ ἡ τούτων μνήμη μένει , καὶ τὸ ὄνομα δῑ οὐθὲν ὑβρίζεται τῶν πρότερον καλῶν · ὥσπερ οἶμαι καὶ τῶν τεθνεώτων τῷ παντὶ βέλτιον τὰ σώματα ἀνῃρῆσθαι καὶ μηδένα ὁρᾶν ἢ φαίνεσθαι σηπόμενα . 
καὶ ταῦτα μὲν ἴσως πλείω τῶν εἰκότων ἐπῆλθέ μοι μνησθέντι τῆς ὅλης καταστάσεως . 
ἐκεῖνο δ’ ὑμῖν ἐβουλόμην ποιῆσαι φανερόν , ὅτι μόνοι καταλείπεσθε τῶν Ἑλλήνων , οἷς ἂν καὶ παραινέσαι τις καὶ περὶ ὧν ἔστιν ἔτι λυπηθῆναι δοκούντων ἁμαρτάνειν . 
εἰκότως ἂν οὖν πρόσχοιτε αὑτοῖς καὶ πάντα τὰ τοιαῦτα ἐξετάζοιτε ἀκριβέστερον τῶν προγόνων . 
ἐκείνοις μὲν γὰρ ἐν πολλοῖς ὑπῆρχεν ἑτέροις ἡ τῆς ἀρετῆς ἐπίδειξις , ἐν τῷ προεστάναι τῶν ἄλλων , ἐν τῷ βοηθεῖν τοῖς ἀδικουμένοις , ἐν τῷ συμμάχους κτᾶσθαι , πόλεις οἰκίζειν , νικᾶν πολεμοῦντας · ὑμῖν δὲ τοιοῦτον μὲν οὐθὲν πράττειν ἔνεστι , καταλείπεται δ’ οἶμαι τὸ ἑαυτῶν προεστάναι καὶ τὴν πόλιν διοικεῖν καὶ τὸ τιμῆσαί τινα καὶ κροταλίσαι μὴ τοῖς πολλοῖς ὁμοίως καὶ τὸ βουλεύσασθαι καὶ τὸ δικάσαι καὶ τὸ τοῖς θεοῖς θῦσαι καὶ τὸ ἄγειν ἑορτήν · ἐν οἷς ἅπασιν ἔστι βελτίους τῶν ἄλλων φαίνεσθαι . 
τοιγάρτοι καὶ τὰ τοιαῦτα ὑμῶν ἐπαίνου τυγχάνει , καὶ γιγνώσκεται παρὰ πᾶσιν οὐχ ὡς μικρά , τὸ βάδισμα , ἡ κουρά , τὸ μηδένα σοβεῖν διὰ τῆς πόλεως , ἀναγκάζεσθαι δὲ διὰ τὴν ὑμετέραν συνήθειαν καὶ τοὺς ἐπιδημοῦντας ξένους καθεστώτως πορεύεσθαι · 
καθάπερ οἶμαι καὶ τοὺς ἀγροίκους ἰδεῖν ἔστιν , ὅταν εἰς παλαίστραν ἢ γυμνάσιον ἔλθωσιν , ἧττον ἀρρύθμως κινουμένους · ἔτι πρὸς τούτοις τῆς ἐσθῆτος ὁ τρόπος , τὸ ἴσως ἄν τινι γελοῖον φανέν , τῆς πορφύρας τὸ μέτρον · τὰ φανερώτερα ἤδη , τὸ μεθ’ ἡσυχίας θεωρεῖν , ὁ ποππυσμός · πάντα ταῦτα σεμνὴν τὴν πόλιν ποιεῖ , διὰ ταῦτα τῶν ἄλλων διαφέρειν δοκεῖτε , ἐπὶ τούτοις ἅπασι θαυμάζεσθε , ἀγαπᾶσθε · τῶν λιμένων , τῶν τειχῶν , τῶν νεωρίων μᾶλλον ὑμᾶς κοσμεῖ τὸ ἐν τοῖς ἔθεσιν ἀρχαῖον καὶ Ἑλληνικόν , τὸ παρ’ ὑμῖν μὲν ὅταν τις γένηται , εὐθὺς αὐτὸν ἀποβάντα εἰδέναι , κἂν τύχῃ βάρβαρος ὤν , ὅτι οὐ πάρεστιν εἴς τινα πόλιν τῆς Συρίας ἢ τῆς Κιλικίας · παρ’ ἄλλοις δὲ ἂν μή τις ἀκούσῃ τοῦ τόπου τὸ ὄνομα , φέρε εἰπεῖν ὅτι καλεῖται Λύκειον ἢ Ἀκαδήμεια , μηθὲν διαφέρειν . 
τίνος οὖν χάριν ταῦτα παυόμενος ἤδη λέγω καὶ τί δηλῶσαι βουλόμενος ; 
ὅτι τοσούτῳ μᾶλλον ὑμᾶς φιλοτιμεῖσθαι δεῖ καὶ μηθὲν παραπέμπειν τῶν γιγνομένων . 
κἂν οὕτως ἔχητε ἐν ἅπασιν οἷσπράττετε , ἴσως οὐθὲν δόξετε κακίους εἶναι τῶν προγόνων . 
τὸ γὰρ ἐν τοιαύτῃ καταστάσει διαφυλάττειν ἑαυτοὺς καὶ μένειν ἐπὶ τοῦ τῆς ἀρετῆς σχήματος θαυμαστὸν ἔμοιγε δοκεῖ · καθάπερ οἶμαι καὶ τῶν πλεόντων ἰδεῖν ἔστι χειμῶνος μὲν ἐπιπεσόντος ἢ σφοδροῦ τοῦ πνεύματος μηδὲ τοὺς ἀσελγεστάτους αὐτῶν αἰσχρόν τι ποιοῦντας , ἀλλὰ πρὸς μόνῳ τῷ πλεῖν ὄντας , ἐν δὲ τῇ γαλήνῃ καὶ τῶν ναυτῶν καὶ τῶν ἐπιβατῶν ἐπιπολάζουσαν τὴν ὕβριν , κἂν μὴ ὦσιν ἀκόλαστοι · τὸν αὐτὸν οἶμαι τρόπον ὁ μὲν πόλεμος εἴωθε καὶ τοὺς φαυλοτέρους ἐγείρειν καὶ κρατεῖν , ἐν τοσαύτῃ δὲ εἰρήνῃ καὶ ῥᾳθυμίᾳ τῶν ἀρίστων ἀνδρῶν εἰς μηδεμίαν αἰσχύνην μηδὲ ἀταξίαν ὑπενεχθῆναι . 
πρὸς ΑΛΕΞΑΝΔΡΕΙΣ . 
ἆρά γε βούλοισθ’ ἄν , ὦ ἄνδρες , σπουδάσαι χρόνον σμικρὸν καὶ προσέχειν ; 
ἐπειδὴ παίζοντες ἀεὶ διατελεῖτε καὶ οὐ προσέχοντες καὶ παιδιᾶς μὲν καὶ ἡδονῆς καὶ γέλωτος , ὡς εἰπεῖν , οὐδέποτε ἀπορεῖτε · καὶ γὰρ αὐτοὶ γελοῖοί ἐστε καὶ ἡδεῖς καὶ διακόνους πολλοὺς τούτων ἔχετε · σπουδῆς δὲ ὑμῖν τὴν πᾶσαν ἔνδειαν ὁρῶ οὖσαν . 
καίτοι τινὲς ἐπαινοῦσιν ὑμᾶς ὡς σοφούς τε καὶ δεινούς , ὅτι τοσαῦται μυριάδες ἀνθρώπων ἅμα καὶ τὰ δέοντα ἐννοεῖτε καὶ ταχὺ φθέγγεσθε ὅ , τι ἂν ἐννοήσητε · ἐγὼ δὲ μᾶλλον ἂν ὑμᾶς ἐπῄνουν βραδὺ μέν φθεγγομένους , ἐγκρατῶς δὲ σιγῶντας , ὀρθῶς δὲ διανοουμένους , ὃ καὶ νῦν ποιήσατε , ἵνα κτήσησθε πρὸς ἐκείνῳ τῷ ἐπαίνῳ καινὸν ἕτερον μείζω τε καὶ σεμνότερον , ὅτι τοσοῦτοι ὄντες λόγων χρησίμων γενομένων ἅπαντες ἐσιωπήσατε , καὶ πρὸς τούτῳ ἐδείξατε ὅτι οὐ μόνον ἐστὲ ἱκανοὶ νοήσαντες εἰπεῖν , ἀλλὰ καὶ ἀκούσαντες νοῆσαι . 
χοροῦ μὲν γὰρ ἔπαινος τὸ ἅμα εἰπεῖν , μᾶλλον δὲ οὐδὲ τούτου · τί γάρ , ἂν κοινῇ πάντες ἀποτυγχάνωσι τοῦ μέλους ; 
δήμου δὲ τὸ καλῶς ἀκοῦσαι . 
νῦν μὲν γὰρ ἁμαρτάνετε τὸ Ἀθηναίων ποτὲ ἁμάρτημα . 
τοῦ γὰρ Ἀπόλλωνος εἰπόντος , εἰ θέλουσιν ἄνδρας ἀγαθοὺς ἐν τῇ πόλει γενέσθαι , τὸ κάλλιστον ἐμβάλλειν τοῖς ὠσὶ τῶν παίδων , οἱ δὲ τρήσαντες τὸ ἕτερον χρυσίον ἐνέβαλον , οὐ συνέντες τοῦ θεοῦ . 
τοῦτο μὲν γὰρ κόραις μᾶλλον ἔπρεπε καὶ παισὶ Λυδῶν ἢ Φρυγῶν · Ἑλλήνων δὲ παισί , καὶ ταῦτα θεοῦ προστάξαντος , οὐκ ἄλλο ἥρμοζεν ἢ παιδεία καὶ λόγος , ὧν οἱ τυχόντες εἰκότως ἄν ἄνδρες ἀγαθοὶ γίγνονται καὶ σωτῆρες τῶν πόλεων . 
ἐκεῖνοι μὲν οὖν κακῶς ἐχρήσαντο τοῖς ὠσὶ τῶν παίδων , ὑμεῖς δὲ τοῖς αὑτῶν κάκιον . 
δήμου γάρ ἐστιν ἀκοὴ τὸ θέατρον · εἰς τοῦτο δὲ καλὸν μὲν ἢ τίμιον οὐδὲν ὑμῖν ἢ σπανίως ποτὲ εἰσέρχεται · κρουμάτων δὲ ἀεὶ μεστόν ἐστι καὶ θορύβου καὶ βωμολοχίας καὶ σκωμμάτων οὐδὲν ἐοικότων χρυσῷ . 
διὰ τοῦτο οὖν ὀρθῶς ἔφην ἀπορεῖν ὑμᾶς σπουδῆς . 
οὔτε γὰρ αὐτοὶ σπουδαῖοί ἐστε οὔτε οἱ ὑμέτεροι συνήθεις καὶ πολλάκις εἰς ὑμᾶς εἰσιόντες , μῖμοί τ’ ὀρχησταί τε χοροιτυπίῃσιν ἄριστοι , ἵππων τ’ ὠκυπόδων ἐπιβήτορες , οἵ τε τάχιστα ἤγειραν μέγα νεῖκος ἀπαιδεύτοισι θεαταῖς , νηπιάχοις , ξυνὸν δὲ κακὸν πολέεσσι φέρουσιν . 
τοῦτο γὰρ ἀεὶ ὁρᾶτε καὶ περὶ τοιαῦτά ἐστε , ἀφ’ ὧν νοῦν μὲν ἢφρόνησιν ἢ δικαίαν διάθεσιν ἢ πρὸς θεοὺς εὐσέβειαν οὐκ ἔστι κτήσασθαι , ἔριν δὲ ἀμαθῆ καὶ φιλοτιμίαν ἄμετρον καὶ κενὴν λύπην καὶ χαρὰν ἀνόητον καὶ λοιδορίαν καὶ δαπάνην . 
λέγω δὲ ταῦτα οὐκ ἀποτρέπων οὐδὲ καταλύειν κελεύων τὰς τοιαύτας ψυχαγωγίας καὶ ἀπάτας τῆς πόλεως · μαινοίμην γὰρ ἄν · ἀλλ’ ἀξιῶνὑμᾶς , ὥσπερ τούτοις ἑτοίμως καὶ συνεχῶς αὑτοὺς παρέχετε , οὕτω καὶ λόγου χρηστοῦ ποτε ἀκοῦσαι καὶ τὴν ἐπὶ τῷ συμφέροντι δέξασθαι παρρησίαν · ἐπεὶ καὶ τοὺς Ἀθηναίους , ὧν μικρῷ πρότερον ἐμνήσθην , οὐ πάντως εὑρήσομεν ἁμαρτάνοντας · ἀλλὰ τοῦτό γε ἐκεῖνοι καὶ πάνυ καλῶς ἐποίουν , ὅτι τοῖς ποιηταῖς ἐπέτρεπον μὴμόνον τοὺς κατ’ ἄνδρα ἐλέγχειν , ἀλλὰ καὶ κοινῇ τὴν πόλιν , εἴ τι μὴ καλῶς ἔπραττον · ὥστε σὺν πολλοῖς ἑτέροις καὶ τοιαῦτα ἐν ταῖς κωμῳδίαις λέγεσθαι · 
δῆμος πυκνίτης , δύσκολον γερόντιον , ὑπόκωφον , καὶ τί δ’ ἔστ’ Ἀθηναίοισι πρᾶγμ’ ἀπώμοτον ; 
καὶ ταῦτα ἤκουον ἑορτάζοντες καὶ δημοκρατούμενοι , καὶ οὐ μόνον τῶν σφετέρων πολιτῶν , εἴ τινα ἤθελον πρὸς ὀργὴν ἀπολέσαι τῶν ταῦτα λεγόντων , κύριοι καθεστηκότες , ἀλλὰ καὶ τῶν ἄλλων Ἑλλήνωνἄρχοντες , καὶ ἐξὸν αὐτοῖς , εἰ ἐβούλοντο , μηδὲν ἀηδὲς ἀκούειν . 
ὑμῖν δὲ οὔτε χορός ἐστι τοιοῦτος οὔτε ποιητὴς οὔτε ἄλλος οὐδείς , ὃς ὑμῖν ὀνειδιεῖ μετ’ εὐνοίας καὶ φανερὰ ποιήσει τὰ τῆς πόλεως ἀρρωστήματα . 
τοιγαροῦν ὅταν ποτὲ φαίνηται τὸ πρᾶγμα , προθύμως δέχεσθαι δεῖ καὶ τότε νομίζειν ἑορτὴν ἄγειν , ἀλλὰ μὴ βαρύνεσθαι , κἂν ἄρα , δυσωπεῖσθαι ἐξειπεῖν , πηνίκα παύσεται ; 
καὶ πότε εἴσεισι θαυματοποιὸς ἢ λῆρος ἢ τοιοῦτος ἕτερος ; 
ἐκεῖνο μὲν γάρ , ὅπερ εἶπον , ἀεὶ ὑμῖν πάρεστι , καὶ οὐ δέος μήποτε ἐπιλίπῃ · 
τῶν δὲ τοιούτων λόγων , δῑ οὓς ἄνθρωποι εὐδαιμονοῦσι καὶ κρείττους καὶ σωφρονέστεροι γίγνονται καὶ βέλτιον οἰκεῖν δύνανται τὰς πόλεις , οὐ πολλάκις ἀκηκόατε · οὐ βούλομαι γὰρ εἰπεῖν , ἀνήκοοί ἐστε . 
καὶ τοῦτο ἴσως οὐ δῑ ὑμᾶς · δηλώσετε δέ , ἂν ἀνάσχησθε τήμερον · 
ἀλλὰ μᾶλλον παρὰ τοὺς καλουμένους φιλοσόφους . 
οἱ μὲν γὰρ αὐτῶν ὅλως εἰς πλῆθος οὐκ ἴασιν οὐδὲ θέλουσι διακινδυνεύειν , ἀπεγνωκότες ἴσως τὸ βελτίους ἂν ποιῆσαι τοὺς πολλούς · οἱ δ’ ἐν τοῖς καλουμένοις ἀκροατηρίοις φωνασκοῦσιν , ἐνσπόνδους λαβόντες ἀκροατὰς καὶ χειροήθεις ἑαυτοῖς . 
τῶν δὲ Κυνικῶν λεγομένων ἔστι μὲν ἐν τῇ πόλει πλῆθος οὐκ ὀλίγον , καὶ καθάπερ ἄλλου τινὸς πράγματος καὶ τούτου φορὰ γέγονε · νόθον μέντοι γε καὶ ἀγεννὲς ἀνθρώπων οὐθέν , ὡς εἰπεῖν , ἐπισταμένων , ἀλλὰ χρείων τροφῆς · οὗτοι δὲ ἔν τε τριόδοις καὶ στενωποῖς καὶ πυλῶσιν ἱερῶν ἀγείρουσι καὶ ἀπατῶσι παιδάρια καὶ ναύτας καὶ τοιοῦτον ὄχλον , σκώμματα καὶ πολλὴν σπερμολογίαν συνείροντες καὶ τὰς ἀγοραίους ταύτας ἀποκρίσεις . 
τοιγαροῦν ἀγαθὸν μὲν οὐδὲν ἐργάζονται , κακὸν δ’ ὡς οἷόν τε τὸ μέγιστον , καταγελᾶν ἐθίζοντες τοὺς ἀνοήτους τῶν φιλοσόφων , ὥσπερ ἂν παῖδάς τις ἐθίζοι διδασκάλων καταφρονεῖν , καὶ δέον ἐκκόπτειν τὴν ἀγερωχίαν αὐτῶν οἱ δ’ ἔτι αὔξουσιν . 
τῶν δὲ εἰς ὑμᾶς παρϊόντων ὡς πεπαιδευμένων οἱ μὲν ἐπιδεικτικοὺς λόγους καὶ τοὺς ἀμαθεῖς , οἱ δὲ ποιήματα συνθέντες ᾅδουσιν , ὡς πάνυ φιλῳδῶν ὑμῶν κατεγνωκότες . 
οὗτοι δ’ εἰ μέν εἰσι ποιηταὶ καὶ ῥήτορες , οὐδὲν ἴσως δεινόν · εἰ δ’ ὡς φιλόσοφοι ταῦτα πράττουσι κέρδους ἕνεκεν καὶ δόξης τῆς ἑαυτῶν , οὐ τῆς ὑμετέρας ὠφελείας , τοῦτο δ’ ἤδη δεινόν . 
ὅμοιον γὰρ ὥσπερ εἴ τις ἰατρὸς ἐπὶ κάμνοντας ἀνθρώπους εἰσιὼν τῆς μὲν σωτηρίας αὐτῶν καὶ τῆς θεραπείας ἀμελήσειε , στεφάνους δὲ καὶ ἑταίρας καὶ μύρον αὐτοῖς εἰσφέροι . 
τινὲς δὲ ὀλίγοι παρρησίαν ἀγηόχασι πρὸς ὑμᾶς , καὶ ταύτην ἐνδεῶς , οὐδ’ ὡς ἐμπλῆσαι τὰς ἀκοὰς ὑμῶν οὐδ’ ὥστε διατελέσαι λέγοντες , ἀλλὰ ἓν ἢ δύο ῥήματα εἰπόντες , καὶ λοιδορήσαντες μᾶλλον ἢ διδάξαντες ὑμᾶς , κατὰ σπουδὴν ἀπίασιν , εὐλαβούμενοι μὴ μεταξὺ θορυβήσητε καὶ παραπέμψητε αὐτούς , ὥσπερ οἱ χειμῶνος ἀποτολμῶντες εἰς τὴν θάλατταν βραχύν τινα καὶ σύντομον πλοῦν . 
ἄνδρα δὲ λαβεῖν καθαρῶς καὶ ἀδόλως παρρησιαζόμενον , καὶ μήτεδόξης χάριν μήτ’ ἐπ’ ἀργυρίῳ προσποιούμενον , ἀλλ’ ἐπὶ εὐνοίᾳ καὶ κηδεμονίᾳ τῶν ἄλλων ἕτοιμον , εἰ δέοι , καὶ καταγελᾶσθαι , καὶ ἀταξίαν πλήθους ἐνεγκεῖν καὶ θόρυβον , οὐ ῥᾴδιον , ἀλλὰ καὶ πάνυ ὐτυχοῦς πόλεως , ἐν τοσαύτῃ σπάνει γενναίων καὶ ἐλευθέρων ἀνδρῶν , ἀφθονίᾳ δὲ κολάκων καὶ γοήτων καὶ σοφιστῶν.ἐγὼ μὲν γὰρ οὐκ ἀπ’ ἐμαυτοῦ μοι δοκῶ προελέσθαι τοῦτο , ἀλλ’ ὑπὸ δαιμονίου τινὸς γνώμης . 
ὧν γὰρ οἱ θεοὶ προνοοῦσιν , ἐκείνοις παρασκευάζουσι καὶ συμβούλους ἀγαθοὺς αὐτομάτους καὶ λόγους ἐπιτηδείους καὶ ξυμφέροντας εἰρῆσθαι . 
καὶ τοῦτο ἥκιστα ὑμᾶς ἀπιστεῖν χρή , παρ’ οἷς μάλιστα μὲν τιμᾶται τὸ δαιμόνιον , μάλιστα δὲ αὐτὸ δείκνυσι τὴν αὑτοῦ δύναμιν καὶ μόνον οὐ καθ’ ἑκάστην ἡμέραν διά τε χρησμῶν καὶ δῑ ὀνειράτων . 
μὴ οὖν οἴεσθε κοιμωμένων μόνον ἐπιμελεῖσθαι τὸν θεόν , καὶ κατ’ ἰδίαν ἑκάστῳ μηνύοντα τὸ συμφέρον , ἐγρηγορότων δὲ ἀμελεῖν καὶ κοινῇ καὶ ἀθρόοις μηδὲν ἂν δεῖξαι τῶν χρησίμων . 
πολλάκις γὰρ ἤδη καὶὕπαρ ὤνησε καὶ μεθ’ ἡμέραν ἐναργῶς προεῖπεν . 
ἴστε δήπου τὰς τοῦ Ἄπιδος φήμας ἐνθάδε ἐν Μέμφει πλησίον ὑμῶν , ὅτι παῖδες ἀπαγγέλλουσι παίζοντες τὸ δοκοῦν τῷ θεῷ , καὶ τοῦτο ἀψευδὲς πέφηνεν . 
ὁ δὲ ὑμέτερος θεὸς οἶμαι , τελειότερος ὤν , δἰ ἀνδρῶν ὑμᾶς καὶ μετὰ σπουδῆς βούλεται ὠφελεῖν , οὐ δἰὀλίγων ῥημάτων , ἀλλ’ ἰσχυρᾷ καὶ πλήρει κληδόνι καὶ λόγῳ σαφεῖ , διδάσκοντι περὶ τῶν ἀναγκαιοτάτων , ἂν ὑπομένητε , μετὰ γνώμης καὶ πειθοῦς . 
καὶ πρῶτόν γε ἁπάντων , ἵνα , ὅθενπερ ἐχρῆν , ἐγγύθεν ἄρξωμαι , τοῦτο πείσθητε βεβαίως , ὅτι τὰ συμβαίνοντα τοῖς ἀνθρώποις ἐπ’ ἀγαθῷ πάνθ’ ὁμοίως ἐστὶ δαιμόνια , κἂν πλέων τις ἐμπείρου τύχῃ κυβερνήτου κἂν ἔθνος ἢ πόλις χρηστῶν ἡγεμόνων , κἂν ἰατρὸς ἐν καιρῷ παραγένηται τῷ κάμνοντι , καὶ τοῦτον ἡγεῖσθαι χρὴ βοηθὸν ἥκειν παρὰ θεοῦ , κἂν λόγων τις ἀκούσῃ φρονίμων , ἐκεῖθεν ἐπιπεμφθῆναι . 
καθόλου γὰρ οὐδὲν εὔδαιμον οὐδ’ ὠφέλιμον , ὃ μὴ κατὰ γνώμην καὶ δύναμιν τῶν θεῶν ἀφικνεῖται πρὸς ἡμᾶς , ἀλλὰ πανταχῇ πάντων ἀγαθῶν αὐτοὶ κρατοῦσι καὶ διανέμουσι δαψιλῶς τοῖς ἐθέλουσι δέχεσθαι · τὰ κακὰ δὲ ἀλλαχόθεν , ὡς ἐξ ἑτέρας τινὸς πηγῆς ἔρχεται τῶν πλησίον οὔσης παρ’ ἡμῖν , ὥσπερ ἐπὶ τοῦδε τοῦ ὕδατος τὸ μὲν σῷζον καὶ τρέφον καὶ γόνιμον ὄντως ἄνωθέν ποθεν ἐκ δαιμονίου τινὸς πηγῆς κάτεισι , τοὺς ῥυπαροὺς δὲ ὀχετοὺς καὶ δυσώδεις αὐτοὶ ποιοῦμεν καὶ ἀφ’ ἡμῶν οὗτοι ἵστανται . 
διὰ γὰρ ἀνθρώπων ἄνοιαν καὶ τρυφὴν καὶ φιλοτιμίαν δυσχερὴς ὁ βίος καὶ μεστὸς ἀπάτης , πονηρίας , λύπης , μυρίων ἄλλων κακῶν . 
τούτων δὲ ἓν ἴαμα καὶ φάρμακον ἐποίησαν οἱ θεοὶ παιδείαν καὶ λόγον , ᾧ διὰ βίου μέν τις χρώμενος καὶ συνεχῶς ἦλθέ ποτε πρὸς τέλος ὑγιὲς καὶ εὔδαιμον · οἱ δὲ σπανίως καὶ διὰ χρόνου ποτὲ περιτυχόντες ἄλλοτε μὲν ζώουσ’ ἑτερήμεροι , ἄλλοτε δ’ αὖτε τεθνᾶσιν · 
ὅμως δὲ ἤδη ποτὲ ἐξαισίων δεινῶν ἐπικειμένων αὐτοῖς ἀπετράπησαν . 
οἱ δὲ διὰ παντὸς ἄπειροι τοῦ φαρμάκου τούτου καὶ μηδέποτε σωφρονοῦντι λόγῳ τὰς ἀκοὰς ὑπέχοντες ὁλοκλήρως ἄθλιοι μηδεμίαν σκέπην μηδὲ προβολὴν ἔχοντες ἀπὸ τῶν παθῶν , ἀλλ’ ἐν ἀκαλύπτῳ καὶ ταλαιπώρῳ βίῳ χειμαζόμενοι , καθάπερ σκάφει σαθρῷ καὶ λελυμένῳ πάντων ἐν ἀγνώμονι γνώμῃ καὶ πονηρίᾳ . 
συμβαίνει δὲ τοὺς κακίστους καὶ ἀτυχεστάτους ὡς πορρωτάτω φεύγειν ἀπὸ τοῦ λόγου καὶ μὴ ἐθέλειν ἀκούειν , μηδ’ ἂν βιάζηταί τις , ὥσπερ οἶμαι καὶ τῶν ἑλκῶν τὰ δυσχερῆ λίαν οὐκ ἐᾷ προσάψασθαι , καὶ τοῦτο αὐτὸ σημεῖόν ἐστι τοῦ πάνυ πονήρως αὐτὰ ἔχειν . 
οἱ δὲ τοιοῦτοι παρ’ ἑτέρους ἴασιν ἰατροὺς οὐχ ἑκόντες ἰσχυροτέρους . 
διττὴ γὰρ θεραπεία κακίας καὶ πρόνοια , καθάπερ τῶν ἄλλων νόσων · ἡ μὲν ἐοικυῖα διαίτῃ καὶ φαρμάκοις , ἡ δὲ καύσει καὶ τομῇ , προσήκουσα μᾶλλον ἄρχουσι καὶ νόμοις καὶ δικασταῖς , οἳ τὸ περιττὸν δὴ καὶ ἀνίατον ἐξαιροῦσι . 
βελτίους δέ εἰσιν οἱ μὴ ῥᾳδίως αὐτὸ πράττοντες . 
τὴν δὲ ἑτέραν ἐπιμέλειαν ἔργον εἶναί φημι τῶν δυναμένων διὰ πειθοῦς καὶ λόγου ψυχὰς πραΰνειν καὶ μαλάττειν . 
οὗτοι δὲ σωτῆρές εἰσι καὶ φύλακες τῶν οἵων τε σώζεσθαι , πρὶν ἐλθεῖν εἰς τέλος τὴν πονηρίαν εἴργοντες καὶ κατέχοντες . 
δεῖ μὲν οὖν ἑκατέρων ταῖς πόλεσι , πολὺ δὲ ἐπιεικεστέρων τῶν ἐν ταῖς ἐξουσίαις . 
κολάζειν μὲν γὰρ προσήκει φειδόμενον , διδάσκειν δὲ μὴ φειδόμενον · καὶ χρηστοῦ μέν ἐστιν ἡγεμόνος συγγνώμη , φιλοσόφου δὲ κακοῦ μὴ πικρὸν εἶναι . 
τὸ μὲν γὰρ τῆς τιμωρίας σκληρὸν ἀπόλλυσι , τὸ δὲ τοῦ λόγου πικρὸν σῴζειν πέφυκε . 
κινδυνεύει μέντοι πολλή τις εἶναι σπάνις ὑμῖν τῶν τὸ ὕστερον ἐπισταμένων . 
οὔτε γὰρ χρήματα αὐτοῖς οὔτε δύναμισπεριγίγνεται διὰ τούτου , ἀλλ’ ἀπέχθεια μᾶλλον καὶ λοιδορία καὶ προπηλακισμός · ὧν ἴσως οὐκ ἔδει φροντίζειν · τοιγαροῦν διὰ τὴν ἐκείνων ἀναχώρησιν καὶ σιωπὴν ἐρίδων ὑμῖν φύεται πλῆθος καὶ δικῶν καὶ βοὴ τραχεῖα καὶ γλῶτται βλαβεραὶ καὶ ἀκόλαστοι , κατήγοροι , συκοφαντήματα , γραφαί , ῥητόρων ὄχλος , καθάπερ οἶμαιδἰ ἔνδειαν ἰατρῶν ἢ δἰ ἀπειρίαν πλείους οἱ θάπτοντες γίγνονται . 
καὶ τούτων ἐν ἀρχῇ μὲν ᾐτιασάμην τοὺς μὴ παριόντας εἰς τὸ πλῆθος μηδὲ τολμῶντας ὑμῖν διαλέγεσθαι , ἀλλὰ σεμνοὺς μὲν εἶναι βουλομένους , ἀνωφελεῖς δ’ ὁρωμένους καὶ ὁμοίους τοῖς ἀγεννέσι τῶν ἀθλητῶν , οἳ τὰς παλαίστρας ἐνοχλοῦσι καὶ τὰ γυμνάσια χειρονομοῦντες καὶ παλαίοντες , εἰς δ’ τὸ στάδιον οὐκ ἐθέλουσιν ἰέναι , τὸν ἥλιον καὶ τὰς πληγὰς ὑφορώμενοι . 
τὸ μέντοι πρᾶγμα δυσχερὲς ὄντως καὶ δῑ ὑμᾶς . 
οὐ γὰρ ῥᾴδιον ἐνεγκεῖν τοσοῦδε πλήθους θόρυβον οὐδὲ μυριάσιν ἀνθρώπων ἀπείροις ἐναντίον βλέψαι χωρὶσᾠδῆς καὶ κιθάρας . 
τοῦτο μὲν γὰρ ἀλεξιφάρμακόν ἐστι πρὸς τὸν δῆμον ὑμῶν , καθάπερ στέαρ φασὶν ἐνίων ζῴων ὠφελεῖν πρός τι τῶν χαλεπῶν . 
ἐγὼ γοῦν , εἰ ἦν ᾠδικός , οὐκ ἂν δεῦρο εἰσῆλθον δίχα μέλους τινὸς ἢ ᾅσματος . 
νῦν δὲ τούτου μὲν ἀπορῶ τοῦ φαρμάκου · 
θεὸς δ’ , ὅπερ ἔφην , θαρρῆσαί μοι παρέσχεν , ὅς τε καὶ ἄλκιμον ἄνδρα φοβεῖ καὶ ἀφείλετο νίκης ῥηιδίως , τοτὲ δ’ αὐτὸς ἐποτρύνει καὶ ἀνώγει . 
εἰ οὖν τὰ τοῦ Ἑρμοῦ ἔπη κἀγὼ λέγοιμι πρὸς ὑμᾶς , ὡς ἐκεῖνος ἐν 
Ὀδυσσείᾳ πεποίηται Καλυψοῖ ἀπολογούμενος ὑπὲρ τῆς ἀγγελίας , ἣν ἀηδῆ οὖσαν ἐκόμιζε , τάχ’ ἂν ληρεῖν με φαίητε , ῥητέα δ’ ὅμως · 
Ζεὺς ἐμέ γ’ ἠνώγει δεῦρ’ ἐλθέμεν οὐκ ἐθέλοντα · 
τίς δ’ ἂν ἑκὼν τοσσόνδε διαδράμοι ἁλμυρὸν ὕδωρ ἄσπετον ; 
οὐδέ τις ἄγχι βροτῶν πόλις . 
ἐκεῖνος μὲν θεὸς ὢν καὶ πετόμενος δυσχεραίνει τὰ κύματα καὶ τὸ πέλαγος καὶ τὴν μεταξὺ τῶν πόλεων καὶ τῶν ἀνθρώπων ἐρημίαν · 
ἐγὼ δὲ ἄνθρωπος οὐδεὶς οὐδαμόθεν ἐν τριβωνίῳ φαύλῳ μήτε ᾅδειν ἡδὺς μήτε μεῖζον ἑτέρου φθεγγόμενος , οὐκ ἄρα ἔδεισα τὸν ὑμέτερον θροῦν οὐδὲ τὸν γέλωτα οὐδὲ τὴν ὀργὴν οὐδὲ τοὺς συριγμοὺς οὐδὲ τὰ σκώμματα , οἷς πάντας ἐκπλήττετε καὶ πανταχοῦ πάντων ἀεὶ περίεστε καὶ ἰδιωτῶν καὶ βασιλέων ; 
καὶ ταῦτα ἀκούων Ὁμήρου τε καὶ τῶν ἄλλων ποιητῶν ὑμνούντων ἀεὶ τὸν ὄχλον ὡς χαλεπόν τε καὶ ἀπειθῆ καὶ πρὸς ὕβριν ἕτοιμον , τοῦ μὲν οὕτω λέγοντος · 
κινήθη δ’ ἀγορή , ὡς κύματα μακρὰ θαλάσσης πόντου Ἰκαρίοιο , τὰ μέν τ’ Εὖρός τε Νότος τε ὤρορ’ ἐπαΐξας πατρὸς Διὸς ἐκ νεφελάων · 
ἑτέρου δὲ πάλιν αὖ , δῆμος ἄστατον κακόν , καὶ θαλάσσῃ πάνθ’ ὅμοιον ὑπ’ ἀνέμου ῥιπίζεται . 
καὶ γαληνὸς εντηχω παν πνεῦμα βραχὺ κορύσσεται . 
κἄν τις αἰτία γένηται , τὸν πολίτην κατέπιεν . 
τάχ’ ἂν οὖν καὶ ὑμεῖς ἐμὲ τῷ θορύβῳ καταπίοιτε καὶ τῇ ταραχῇ , βουλόμενον ὑμᾶς ὠφελεῖν . 
μείναντες δὲ καὶ ἀκούσαντες διὰ τέλους πᾶσι θαυμαστοὶ δόξετε , καὶ οὐ μόνον κρουμάτων ἔμπειροι καὶ ὀρχημάτων , ἀλλὰ καὶ λόγων φρονίμων , ἵνα κἀμοὶ πρὸς τούς αἰτιωμένους καὶ καταγιγνώσκοντας , ὅτι δεῦρο εἰσῆλθον , ᾖ δικαίως ἀπολογεῖσθαι · 
αἰτιάσονται γάρ , εὖ ἴστε , καὶ φήσουσι δοξοκόπον εἶναι καὶ μαινόμενον , ὅστις ἐμαυτὸν ὄχλῳ καὶ θορύβῳ παρέβαλον · ὅπως οὖν ἔχω λέγειν ὅτι οὐ πᾶν πλῆθος ἀσελγές ἐστιν οὐδὲ ἀνήκοον , οὐδὲ ἀπὸ παντὸς δεῖ τοὺς πεπαιδευμένους φεύγειν.σαφέστερον δ’ ὑμῖν , εἰ βούλεσθε , διελεύσομαι περὶ δήμου φύσεως , τοῦτ’ ἔστι περὶ ὑμῶν αὐτῶν . 
καὶ γὰρ ἕν τι τῶν χρησίμων ἐστὶ καὶ μᾶλλον ἂν ὑμᾶς ὠφελήσειεν ἢ περὶ οὐρανοῦ καὶ γῆς εἰ λέγοιμι . 
φημὶ δὴ δῆμον ἐοικέναι μάλιστα ἀνδρὶ δυνάστῃ καὶ σφόδρα ἰσχυρῷ , μεγάλην τινὰ ἐξουσίαν καὶ ῥώμην ἔχοντι , καὶ τοσούτῳ μείζονι δυνάστῃ καὶ ἄρχοντι πλεόνων , ὅσῳπερ ἂν αὐτὸς ᾖ πλείων ὁ δῆμος καὶ πόλεως γενναιοτέρας . 
ἐκείνων μὲν οὖν εἰσι βασιλεῖς , θεοὶ ἐπὶ σωτηρίᾳ κοινῇ γεγονότες , κηδεμόνες ὄντως καὶ προστάται χρηστοὶ καὶ δίκαιοι , τῶν μὲν ἀγαθῶν ἑκούσιοι ταμίαι , τῶν δὲ χαλεπῶν σπανίως μεταδιδόντες καὶ κατὰ ἀνάγκην , κόσμῳπόλεων ἡδόμενοι . 
οἱ δὲ τοὐναντίον σκληροὶ καὶ ἄγριοι τύραννοι , χαλεποὶ μὲν ἀκοῦσαι , χαλεποὶ δὲ συμβαλεῖν · τούτων ἡ μὲν ὀργὴ πρὸς πάντα ἕτοιμος , ὥσπερ θηρίων ἀνημέρων , τὰ δὲ ὦτα ἐμπέφρακται , καὶ πάροδος οὐκ ἔστιν εἰς αὐτὰ λόγοις ἐπιεικέσιν , ἀλλὰ κολακεία καὶ ἀπάτη κρατεῖ παρ’ αὐτοῖς . 
ὁμοίως δὲ καὶ δῆμος ὁμέν τις εὐγνώμων καὶ πρᾷος καὶ γαληνὸς ὄντως , οἷος γεύσασθαι παρρησίας καὶ μὴ πάντα ἐθέλειν τρυφᾶν , ἐπιεικής , μεγαλόφρων , αἰδούμενος τοὺς ἀγαθοὺς καὶ ἄνδρας καὶ λόγους , τοῖς νουθετοῦσι καὶ διδάσκουσι χάριν εἰδώς · ὃν ἐγὼ τίθημι τῆς θείας καὶ βασιλικῆς φύσεως , καὶ προσιέναι φημὶ καὶ διαλέγεσθαι τούτῳ πρέπειν , καθάπερ ἵππον γενναῖον ἐξ ἡνίας εὐτελοῦς πρᾴως ἄγοντα , οὐδὲν δεόμενον ψαλίων . 
οἱ δὲ πλείους καὶ οὶ θρασεῖς καὶ ὑπερήφανοι , δυσάρεστοι πρὸς ἅπαντα , ἁψίκοροι , τυράννοις ὅμοιοι καὶ πολὺ χείρους · 
οἷα δὴ τῆς κακίας αὐτῶν οὔσης οὐ μιᾶς οὐδὲ ἁπλῆς , ἀλλὰ συμπεφορημένης ἐκ μυρίων · ὥστε πάνυ ποικίλον τε καὶ δεινὸν εἶναιθηρίον , οἷα ποιηταὶ καὶ δημιουργοὶ πλάττουσι Κενταύρους τε καὶ 
Σφίγγας καὶ Χιμαίρας , ἐκ παντοδαπῶν φύσεων εἰς μίαν μορφὴν εἰδώλου ξυντιθέντες . 
τῷ δὲ τοιούτῳ τέρατι ξυμπλέκεσθαι καὶ ὁμόσε ἰέναι μαινομένου τινὸς ἀληθῶς ἔργον ἢ σφόδρα ἀνδρείου καὶ πτηνοῦ , Περσέως ἢ Βελλεροφόντου . 
τὸν οὖν τῶν Ἀλεξανδρέων δῆμον τὸν ἄπειρον , ὥς φασι , τῆς ποίας μερίδος θῶμεν ; 
ἐγὼ μὲν γὰρ ὡς τῆς βελτίονος οὖσιν ὑμῖν παρέσχηκα ἐμαυτόν · ἴσως δὲ καὶ ἄλλος προαιρήσεται τῶν ἐμοῦ κρειττόνων . 
καὶ μὴν οὐδὲν ἂν ἔχοιτε θέαμα κάλλιον καὶ παραδοξότερον αὑτῶν σωφρονούντων καὶ προσεχόντων . 
θεῖον γὰρ δὴ καὶ σεμνὸν ἀληθῶς καὶ μεγαλοπρεπὲς δήμου πρόσωπον πρᾷον καὶ καθεστηκὸς καὶ μήτε γέλωτι σφοδρῷ καὶ ἀκολάστῳ βρασσόμενον μήτε θορύβῳ συνεχεῖ καὶ ἀτάκτῳ τεταραγμένον , ἀλλ’ ἀκοὴ μία τοσοῦδε πλήθους . 
ἴδετε δὲ αὑτοὺς ἐν τῷ παρόντι καὶ ὅταν τὰ συνήθη θεωρῆτε , οἷοί ἐστε . 
ἐμοὶ γὰρ νῦν μὲν ἀξιοθέατοι δοκεῖτε εἶναι καὶ ἰδιώταις καὶ βασιλεῦσι , καὶ οὐδείς ἐστιν ὃς οὐκ ἂν εἰσελθὼν καταπλαγείη τε ὑμᾶς καὶ τιμήσειεν · ὥστε , εἰ μηδὲν ἄλλο , τοῦτό γε ὑμῖν ὁ λόγος παρέσχηκεν οὐ μικρόν , μίαν ὥραν σωφρονῆσαι . 
καὶ γὰρ τοῖς νοσοῦσι μεγάλη ῥοπὴ πρὸς σωτηρίαν μικρὸν ἡσυχάσασιν. ἐν δὲ ταῖς ἄλλαις σπουδαῖς , ὅταν ὑμῖν ἐμπέσῃ τὸ τῆς ἀταξίας πνεῦμα , ὥσπερ ἂν τραχὺς ἄνεμος κινήσῃ θάλατταν ἰλυώδη καὶ ῥυπαράν , ἀτεχνῶς οἶμαι καθ’ 
Ὅμηρον ὁρᾶται ἀφρός τε καὶ ἄχνη καὶ φυκίων πλῆθος ἐκχεομένων · 
ὡσαύτως δὴ καὶ παρ’ ὑμῖν σκώμματα , πληγαί , γέλως . 
τίς ἂν οὖν τοὺς οὕτω διακειμένους ἐπαινέσειεν ; 
οὐ γὰρ διὰ τοῦτο καὶ τοῖς ἄρχουσιν εὐτελέστεροι φαίνεσθε ; 
καὶ πρότερόν τινα εἰρηκέναι φασί · 
τὸ δὲ Ἀλεξανδρέων πλῆθος τί ἂν εἴποι τις , οἷς μόνον δεῖ παραβάλλειν τὸν πολὺν ἄρτον · οὕτω γὰρ εἰρῆσθαι πολὺ βέλτιον · καὶ θέαν ἵππων · ὡς τῶν γε ἄλλων οὐδενὸς αὐτοῖς μέλει . 
οὐ γὰρ ὑμεῖς μέν , ἄν τις ἀσχημονῇ τῶν μειζόνων ἐν τῷ μέσῳ πάντων ὁρώντων , καταφρονήσετε αὐτοῦ καὶ νομιεῖτε οὐδενὸς ἄξιον , κἂν μυριάκις ὑμῶν ἔχῃ τινὰ ἐξουσίαν , αὐτοὶ δὲ δύνασθε σεμνοὶ δοκεῖν καὶ σπουδαῖοι τοιαῦτα πράττοντες . 
οὐκ ἴστε ὅτι ὥσπερ ἡγεμὼν καὶ βασιλεὺς ὅταν προέλθῃ , τότε σαφέστατα ὁρᾶται καὶ δεῖ μηδὲν ἀγεννὲς μηδὲ αἰσχρὸν ποιεῖν · παραπλησίως καὶ δῆμος , ὅταν εἰς ταὐτὸ προέλθῃ καὶ ἀθρόος γένηται ; 
χρὴ μὲν γὰρ οἶμαι καὶ τὸν ἄλλον χρόνον σωφρονεῖν ὑμᾶς · ἀλλ’ ὅμως ὅ , τι ἂν πράττῃ τις καθ’ αὑτόν , οὐ κοινόν ἐστι τοῦτο οὐδὲ τῆς πόλεως · ἐν τῷ θεάτρῳ δὲ βλέπεται τὸ δημόσιον ἦθος . 
ὑμεῖς δὲ μάλιστα ἐνταῦθα ἀφυλάκτωσἔχετε καὶ προήσεσθε τὴν δόξαν τῆς πόλεως · ὥσπερ αἱ κακαὶ γυναῖκες , δέον αὐτάς , κἂν οἴκοι μὴ σωφρονῶσιν , ἔξω γε προϊέναι κοσμίως , αἱ δὲ μάλιστα ἐν ταῖς ὁδοῖς πλεῖστα ἁμαρτάνουσιν . 
τί οὖν ; 
τάχα ἐρεῖ τις , τοῦτο μόνον ἁμαρτάνομεν , τὸ φαύλως θεωρεῖν ; 
καὶ περὶ τούτου μόνου λέγεις ἡμῖν , ἄλλο δ’ οὐθέν ; 
δέδοικαἅμα τὸ περὶ πάντων ἐπεξελθεῖν . 
καίτοι τάχα φήσει τις ὡς πολλὰ λέγων οὐδὲν ὑμῖν συμβεβούλευκα οὐδὲ εἴρηκα σαφῶς , ἐφ’ ᾧ μάλιστα ἐπιτιμῶ · τοῦτο δὲ ἔργον εἶναι τοῦ διδάσκοντος . 
ἐγὼ δὲ καὶ νῦν μὲν ἡγοῦμαι πολλὰ καὶ χρήσιμα εἰρηκέναι τοῖς προσέχουσι καὶ περὶ θεοῦ καὶ περὶ δήμου φύσεως καὶ περὶ τοῦ δεῖν ἀκούειν , κεἰμὴ πείθεσθε , λόγων . 
τοῦτο γὰρ οἶμαι καὶ ἀναγκαιότατον ἦν , παρασκευάσαι πρῶτον ὑμᾶς ὑπομένοντας ἀκούειν . 
ὥστ’ , εἰ μηδὲν ἄλλο παρέσχηκεν ὑμῖν μέγα ὁ λόγος , τοῦτο γοῦν ὅτι τοσοῦτον χρόνον κάθησθε σωφρονοῦντες . 
καὶ γὰρ τοῖς νοσοῦσι μεγάλη ῥοπὴ πρὸς σωτηρίαν μικρὸν ἡσυχάσασιν. καὶ μὴν περί γε τῶν ἄλλωντὸ μὲν πάντα ἐπεξελθεῖν , καὶ ταῦτα ἐν ἡμέρᾳ μιᾷ , καὶ τελέως ὑμᾶς ἀναγκάσαι καταγνῶναι τῆς κακίας καὶ τῶν ἁμαρτημάτων οὐ δυνατόν · 
οὐδ’ εἴ μοι δέκα μὲν γλῶσσαι , δέκα δὲ στόματ’ εἶεν , φωνὴ δ’ ἄρρηκτος , χάλκεον δέ μοι ἦτορ ἐνείη · 
εἰ μὴ Ὀλυμπιάδες Μοῦσαι , Διὸς αἰγιόχοιο θυγατέρες , μνησαίαθ’ ὅση κακότης παρὰ πᾶσιν , οὐχ ὑμῖν μόνοις . 
αὐτὸ δὲ τοῦτο περὶ οὗ λέγειν ἠρξάμην , ὁρᾶτε ἡλίκον ἐστίν . 
ὅπως μὲν γὰρ ἑστιᾶσθε καθ’ ἑαυτοὺς ἢ κοιμᾶσθε ἢ διοικεῖτε τὴν οἰκίαν ἕκαστος οὐ πάνυ δῆλός ἐστιν · ὅπως μέντοι θεωρεῖτε καὶ ποῖοί τινες ἐνθάδε ἐστὲ ἅπαντες Ἕλληνες καὶ βάρβαροι ἴσασιν . 
ἡ γὰρ πόλις ὑμῶν τῷ μεγέθει καὶ τῷ τόπῳ πλεῖστον ὅσον διαφέρει καὶ περιφανῶς ἀποδέδεικται δευτέρα τῶν ὑπὸ τὸν ἥλιον . 
ἥ τε γὰρ Αἴγυπτος ὑμῶν , τηλικοῦτον ἔθνος , σῶμα τῆς πόλεώς ἐστι , μᾶλλον δὲ προσθήκη , τοῦ τε ποταμοῦ τὸ ἴδιον τῆς φύσεως καὶ παρὰ τοὺς ἄλλους ἅπαντας λόγου μεῖζον , τό τε θαυμαστὸν αὐτοῦ καὶ τὸ ὠφέλιμον , τήν τε θάλατταν τὴν καθ’ ἡμᾶς ἅπασαν ἐκδέχεσθε , κάλλει τε λιμένων καὶ μεγέθει στόλου καὶ τῶν πανταχοῦ γιγνομένων ἀφθονίᾳ καὶ διαθέσει , καὶ τὴν ἔξωθεν ὑπερκειμένην ἔχετε , τήν τε Ἐρυθρὰν καὶ τὴν Ἰνδικήν , ἧς πρότερον τοὔνομα ἀκοῦσαι χαλεπὸν ἦν · ὥστε τὰς ἐμπορίας οὐ νήσων οὐδὲ λιμένων οὐδὲ πορθμῶν τινων καὶ ἰσθμῶν , ἀλλὰ σχεδὸν ἁπάσης τῆς οἰκουμένης γίγνεσθαι παρ’ ὑμῖν . 
κεῖται γὰρ ἐν συνδέσμῳ τινὶ τῆς ὅλης γῆς καὶ τῶν πλεῖστον ἀπῳκισμένων ἐθνῶν , ὥσπερ ἀγορὰ μιᾶς πόλεως εἰς ταὐτὸ ξυνάγουσα πάντας καὶ δεικνύουσά τε ἀλλήλοις καὶ καθ’ ὅσον οἷόν τε ὁμοφύλους ποιοῦσα . 
ἴσως οὖν χαίρετε ἀκούοντες , καὶ νομίζετε ἐπαινεῖσθαι ταῦτα ἐμοῦ λέγοντος , ὥσπερ ὑπὸ τῶν ἄλλων τῶν ἀεὶ θωπευόντων ὑμᾶς · ἐγὼ δὲ ἐπῄνεσα ὕδωρ καὶ γῆν καὶ λιμένας καὶ τόπους καὶ πάντα μᾶλλον ἢ ὑμᾶς . 
ποῦ γὰρ εἶπον ὥς ἐστε φρόνιμοι καὶ σώφρονες καὶ δίκαιοι ; 
οὐχὶ τἀναντία τούτων ; 
ἔστι γὰρ ἀνθρώπων ἔπαινος εὐταξία , πρᾳότης , ὁμόνοια , κόσμος πολιτείας , τὸ προσέχειν τοῖς ὀρθῶς λέγουσι , τὸ μὴ πάντοτε ζητεῖν ἡδονάς . 
ἀναγωγαὶ δὲ καὶ κατάρσεις καὶ πλήθους ὑπερβολὴ καὶ ὠνίων καὶ νεῶν πανηγύρεως καὶ λιμένος καὶ ἀγορᾶς ἐστιν ἐγκώμιον , οὐ πόλεως · οὐδέ γε , ἂν ὕδωρ ἐπαινῇ τις , ἀνθρώπων ἔπαινος οὗτός ἐστιν , ἀλλὰ φρεάτων · οὐδ’ ἂν περὶ εὐκρασίας λέγῃ τις , τοὺς ἀνθρώπους εἶναί φησιν ἀγαθούς , ἀλλὰ τὴν χώραν · οὐδ’ ἂν περὶ ἰχθύων , τὴν πόλιν ἐπαινεῖ · πόθεν ; 
ἀλλὰ θάλατταν ἢ λίμνην ἢ ποταμόν . 
ὑμεῖς δέ , ἂν ἐγκωμιάζῃ τις τὸν Νεῖλον , ἐπαίρεσθε , ὥσπερ αὐτοὶ ῥέοντες ἀπὸ Αἰθιοπίας . 
σχεδὸν δὲ καὶ τῶν ἄλλων οἱ πλείους ἐπὶ τοῖς τοιούτοις χαίρουσι , καὶ μακαρίους ἑαυτοὺς κρίνουσιν , ἂν οἰκῶσι καθ’ Ὅμηρον νῆσον δενδρήεσσαν ἢ βαθεῖαν ἤτινα ἤπειρον εὔβοτον , εὔμηλον , ἢ πρὸς ὄρεσι σκιεροῖς ἢ πηγαῖς διαυγέσιν · ὧν οὐδὲν ἴδιόν ἐστιν ἐκείνων · ἀρετῆς δὲ οὐδὲ ὄναρ αὐτοῖς μέλει . 
ἐγὼ δὲ τούτων ἐμνήσθην οὔτε ὑμᾶς ἐπαίρων οὔτε τοῖς συνήθως ὑμνοῦσιν αὐτὰ ῥήτορσιν ἢ ποιηταῖς παραβάλλων ἐμαυτόν . 
δεινοὶ γὰρ ἐκεῖνοι καὶ μεγάλοι σοφισταὶ καὶ γόητες · τὰδ’ ἡμέτερα φαῦλα καὶ πεζὰ ἐν τοῖς λόγοις , οὐ μέντοι περὶ φαύλων . 
τὰ μὲν γὰρ λεγόμενα αὐτὰ οὐ μεγάλα , περὶ μεγίστων δὲ ὡς οἷόν τε. καὶ νῦν εἶπον τὰ περὶ τῆς πόλεως , δεῖξαι βουλόμενος ὑμῖν ὡς ὅ , τι ἂν ἀσχημονῆτε οὐ κρύφα γίγνεται τοῦτο οὐδ’ ἐν ὀλίγοις , ἀλλ’ ἐν ἅπασιν ἀνθρώποις . 
ὁρῶ γὰρ ἔγωγε οὐ μόνον Ἕλληνασπαρ’ ὑμῖν οὐδ’ Ἰταλοὺς οὐδὲ ἀπὸ τῶν πλησίον Συρίας , Λιβύης , 
Κιλικίας , οὐδὲ τοὺς ὑπὲρ ἐκείνους Αἰθίοπας οὐδὲ Ἄραβας ἀλλὰ καὶ Βακτρίους καὶ Σκύθας καὶ Πέρσας καὶ Ἰνδῶν τινας , οἳ συνθεῶνται καὶ πάρεισιν ἑκάστοτε ὑμῖν · ὥστε ὑμεῖς μὲν ἀκούετε ἑνός , ἂν οὕτω τύχῃ , κιθαρῳδοῦ , καὶ τούτου συνήθους , ἀκούεσθεδὲ ὑπὸ μυρίων ἐθνῶν οὐκ ἐπισταμένων ὑμᾶς , καὶ ὁρᾶτε μὲν τρεῖς ἢ τέτταρας ἡνιόχους , ὁρᾶσθε δὲ ὑπὸ τοσούτων μὲν Ἑλλήνων , τοσούτων δὲ βαρβάρων . 
τί οὖν οἴεσθε τούτους ἐπὶ γῆς πέρατα ἐλθόντας λέγειν ; 
οὐχ ὡς πόλιν εἴδομεν τὰ μὲν ἄλλα θαυμαστὴν καὶ τῶν ἀνθρωπίνων θεαμάτων πάντων κρεῖττον θέαμα , κόσμῳτε ἱερῶν καὶ πλήθει πολιτῶν καὶ τῶν ἐπιτηδείων περιουσίᾳ , πάντα ἀκριβῶς διεξιόντας ὡς ἂν δύνωνται τοῖς αὑτῶν , ἃ καὶ μικρὸν ἔμπροσθεν εἶπον , τὰ τοῦ Νείλου καὶ τῆς χώρας καὶ τῆς θαλάττης καὶ τὸ μέγιστον τὴν ἐπιφάνειαν τοῦ θεοῦ · μαινομένην δὲ ὑπὸ ᾠδῆς καὶ δρόμων ἱππικῶν καὶ μηδὲν ἄξιον πράττουσαν ἐν τούτοις ἑαυτῆς ; 
οἱ γὰρ ἄνθρωποι θύοντες μέν εἰσι μέτριοι καὶ βαδίζοντες καθ’ αὑτοὺς καὶ τἄλλα πράττοντες · ὅταν δὲ εἰς τὸ θέατρον εἰσέλθωσιν ἢ τὸ στάδιον , ὥσπερ φαρμάκων αὐτοῖς ἐκεῖ κατορωρυγμένων , οὐδὲν οἴδασι τῶν προτέρων οὐδὲ αἰσχύνονται λέγειν ἢ ποιεῖν ὅ , τι ἂν αὐτοῖς ἐπέλθῃ . 
τὸ δὲ πάντων χαλεπώτατον , ἐσπουδακότες περὶ τὴν θέαν οὐχ ὁρῶσι καὶ ἀκούειν ἐθέλοντες οὐκ ἀκούουσι , σαφῶς ἐξεστηκότες καὶ παρανοοῦντες , οὐκ ἄνδρες μόνον , ἀλλὰ καὶ παῖδες καὶ γύναια . 
ἐπειδὰν δὲ παύσηται τὸ δεινὸν καὶ διαλυθῶσι , τὸ μὲν ἀκμαιότερον ἔσβεσται τῆς ταραχῆς · ἔτι δὲ ἔν τε συνόδοις καὶ στενωποῖς μένει καὶ δῑ ὅλης τῆς πόλεως ἐπὶ συχνὰς ἡμέρας · 
καθάπερ ἐμπρησμοῦ μεγάλου λήξαντος ἰδεῖν ἔστι μέχρι πολλοῦ τήν τε λιγνὺν καὶ μέρη τινὰ φλεγόμενα . 
καίτοι τάχα ἐρεῖ τις τῶν 
Περσῶν ἢ τῶν Βακτρίων , ὡς αὐτοὶ μὲν ἴσασιν ἱππεύειν καὶ σχεδὸν ἄριστοι δοκοῦσιν ἱππεῖς · τὸ γὰρ πρᾶγμα ὑπὲρ ἀρχῆς καὶ ἐλευθερίας ἐπιτηδεύουσιν · ἀλλ’ ὅμως οὐδὲν τοιοῦτον οὐδ’ αὖ ὅμοιον πεπόνθασιν · ὑμεῖς δὲ οὐδεπώποτε αὐτοὶ θιγόντες οὐδ’ ἐπιβάντες ἵππων οὐ δύνασθε κατέχειν αὑτοὺς , ἀλλ’ ἐστὲ ὅμοιοι χωλοῖς ὑπὲρ δρόμου ἐρίζουσιν . 
τοιγαροῦν δειλοὶ ὄντες καὶ ἀστράτευτοι πολλὰς ἤδη νενικήκατε ἱππομαχίας . 
σκοπεῖτε δὲ μὴ περὶ ὑμῶν ἀληθέστερον οὗτοι λέγωσιν ἤ περὶ τῶν Ἑλλήνων Ἀνάχαρσιν τὸν Σκύθην φασὶν εἰπεῖν · ἐδόκει μὲν γὰρ εἶναι τῶν σοφῶν · ἧκε δὲ εἰς τὴν Ἑλλάδα θεασόμενος οἶμαι τά τε ἔθη καὶ τοὺς ἀνθρώπους · 
ἔλεγεν οὖν ὡς ἔστιν ἐν ἑκάστῃ πόλει τῶν Ἑλλήνων ἀποδεδειγμένον χωρίον , ἐν ᾧ μαίνονται καθ’ ἡμέραν , τὸ γυμνάσιον λέγων · ἐπειδὰν γὰρ ἐλθόντες ἀποδύσωνται , χρίονται φαρμάκῳ . 
τοῦτο δὲ ἔφη κινεῖν αὐτοῖς τὴν μανίαν . 
εὐθὺς γὰρ οἱ μὲν τρέχουσιν , οἱ δὲ καταβάλλουσιν ἀλλήλους , οἱ δὲ τὼ χεῖρε ἀνατείναντες μάχονται πρὸς οὐδένα ἀνθρώπων , οἱ δὲ παίονται . 
ταῦτα δὲ ποιήσαντες , ἀποξυσάμενοι τὸ φάρμακον αὐτίκα σωφρονοῦσι , καὶ φιλικῶς αὑτοῖς ἤδη ἔχοντες βαδίζουσι κάτω ὁρῶντες , αἰσχυνόμενοι τοῖς πεπραγμένοις . 
ἐκεῖνος μὲν παίζων καὶ καταγελῶν οὐ φαύλου πράγματος , ὡς ἐγὼ δοκῶ , ταῦτα ἔλεγεν . 
περὶ δὲ ὑμῶν τί ἄν τις ἔχοι λέγειν ; 
καὶ γὰρ ὑμεῖς ὅταν συνέλθητε , πυκτεύετε , βοᾶτε , ῥιπτεῖτε , ὀρχεῖσθε , ποίῳ χρισάμενοι φαρμάκῳ ; 
δῆλον ὅτι τῷ τῆς ἀνοίας · ὡς οὐκ ἦν ὑμῖν ἐπιεικῶς αὐτὰ ὁρᾶν . 
μὴ γὰρ τοῦτό με οἴεσθε λέγειν ὡς οὐ χρὴ καὶ τὰ τοιαῦτα γίγνεσθαι ἐν ταῖς πόλεσι · χρὴ γὰρ ἴσως καὶ ἀναγκαῖόν ἐστι διὰ τὴν τῶν πολλῶν ἀσθένειαν καὶ σχολήν · ἴσως δὲ καὶ τῶν βελτιόνων εἰσὶν οἱ δεόμενοι διατριβῆς τινος καὶ παραμυθίας ἐν τῷ βίῳ · δεῖ δὲ μετὰ κόσμου καὶ σχήματος πρέποντοσἀνθρώποις ἐλευθέροις . 
οὐ γὰρ παρὰ τοῦτο οὔτε τῶν ἵππων οὐδεὶς δραμεῖται βράδιον οὐδὲ χεῖρον ᾅσεταί τις τῶν ᾀδόντων , ἂν εὐσχημονῆτε ὑμεῖς . 
νυνὶ δὲ τὸ μὲν τῶν ἡνιόχων τινὰ ἐκπεσεῖν ἐκ τοῦ δίφρου δεινὸν ἡγεῖσθε καὶ συμφορὰν πασῶν μεγίστην · αὐτοὶ δὲ ἐκπίπτοντες ἐκ τοῦ κόσμου τοῦ προσήκοντος καὶ τῆς ἀξίας τῆσἑαυτῶν οὐ φροντίζετε . 
κἂν μὲν ὑμῖν ὁ κιθαρῳδὸς ἐκμελῶς ᾅδῃ καὶ παρὰ τὸν τόνον , συνίετε · αὐτοὶ δὲ παντελῶς ἔξω τῆς ἁρμονίας τῆς κατὰ φύσιν γιγνόμενοι καὶ σφόδρα ἀμούσως ἔχοντες οὐ διαφέρεσθε . 
καίτοι πόσοι διὰ ταῦθ’ ὑμῶν ἀπολώλασιν ; 
ἀδοξοῦσι μὲν γὰρ πάντες . 
αἱ δὲ Σειρῆνες ἄλλο τι ἐποίουν , ὡς ὁ μῦθόσφησιν , οὐκ ἀπώλλυον τοὺς σφόδρα ἡσθέντας αὐταῖς ; 
ἀλλ’ ἐκεῖναι μὲν ἐν ἐρήμῳ ἦσαν πελάγει καὶ μακρὰν ἀπῳκισμέναι καθ’ αὑτὰς ἐπὶ σκοπέλου τινός , ὅπου μηδεὶς ῥᾳδίως παρέβαλλε · κἀκεῖ δ’ ὁ νοῦν ἔχων ἐσώθη καὶ μεθ’ ἡσυχίας ἤκουσεν . 
αὗται δὲ σχεδὸν ἐν μέσῳ τῆς οἰκουμένης ἐν τῇ πολυανθρωποτάτῃ πασῶν πόλει τοιαῦταἐργάζονται , μὰ Δῑ οὐ δῑ αὑτῶν τινα ἡδονὴν ἢ δύναμιν , ἀλλὰ διὰ τὴν ὑμετέραν ἀβελτερίαν . 
διὰ τί γὰρ ἔξω παραπλησίως ἀκούονται τοῖς ἄλλοις καὶ πολλάκις ἀηδεῖς ἔδοξαν ; 
μὴ τὰ ὦτα ἐπαλήλιπται τῶν ἐκεῖ ; 
τί οὖν τοῦτο δείκνυσι ; 
μὰ Δί’ οὐ μουσικῆς ἰσχὺν οὐδ’ ὑπερβολὴν τέχνης , ἀλλ’ ἀκροατῶν κουφότητακαὶ πόλεως ἀσθένειαν . 
φασὶ γοῦν ἤδη τινὰς τῶν ἀπολωλότων διὰ τὴν τοιαύτην πρόφασιν νεανιεύσασθαι , μὴ παραιτουμένους τὸν θάνατον , ἀλλὰ προσλιπαροῦντας , ὅπως ἀκούσωσιν ἐπὶ πλέον . 
τοῦτο δ’ ἐστὶ θαυμαστὸν ἐπ’ ὀνείδει καὶ καταγέλωτι τῆς πόλεως , εἰ παρὰ μὲν τοῖς ἄλλοις ἀριστεῖς καὶ τυραννοκτόνοι μνημονεύονται , σωτηρίας ἕνεκεν τῶν πατρίδων ἐπιδιδόντες αὑτούς · 
παρὰ δὲ ὑμῖν ὑπὲρ χορδῆς τοῦτο πάσχουσι καὶ δῑ ἡδονὴν μικράν , μᾶλλον δὲ δόξαν κενήν . 
οὐ γὰρ ἡδόμενοι τοσοῦτον ὅσον οἰόμενοι καὶ βουλόμενοι προΐενται σφᾶς αὐτούς . 
τοσαύτη δ’ ἐστὶ δυστυχία τῶν ταλαιπώρων , ὥστε ἀνδρεῖον ἡγοῦνται τὸ πάντων ἀνανδρότατον καὶ σεμνὸν τὸ αἴσχιστον . 
ἑλοίμην γὰρ ἂν ἔγωγε λῃστεύων ἀποθανεῖν ἢ διὰ τοιαύτην αἰτίαν . 
τὸ μὲν γάρ ἐστιν ἀνδρὸς πονηροῦ θάνατος , τὸ δὲ ἀνδραπόδου δυστυχοῦς . 
κἀκεῖνος μὲν ἀδικηθεὶς ἴσως ἐπὶ τοῦτο ἦλθεν , ὑπὲρ τοὺς νόμους ἀμύνασθαι πειρώμενος , καὶ τάχα τι καὶ γενναῖον ἐδύνατο πρᾶξαι μὴ τοιούτου τυχὼν δαίμονος · ὁδὶ δὲ κραυγῇ μόνον καὶ ἀνοίᾳ διὰ δυστυχῆ φθόγγον καὶ κακὴν ἔγκλισιν καὶ τὰς ἐκμελεῖς καμπὰς καὶ λήρους καὶ κυνισμοὺς καὶ ὀλέθρους ἀκλεῶς ἀπολλύμενος . 
ἔστι δὲ ὁ τοιοῦτος μυίας θάνατος . 
καὶ γὰρ ἐκείναις ὅ , τι ἂν γευσαμέναις γλυκὺ φανῇ , πρὸς τούτῳ διαφθείρονται . 
τί οὖν τοῦτο λαμπρόν , ὦ κακοδαίμονες ; 
ὑπὲρ μὲν γὰρ δικαιοσύνης καὶ ἀρετῆς καὶ πατρῴων γερῶν καὶ νόμων καὶ χρηστοῦ βασιλέως , εἰ δέοι , πονεῖν καὶ ἀποθνῄσκειν ἀγαθῆς ἐστι καὶ οὐ φιλοζῴου ψυχῆς · ὑπὲρ δὲ τῆς ψαλτρίας ἀπάγχεσθαι , καθάρματος ἀγεννοῦς καὶ ζῆν οὐκ ἀξίου , πόσης αἰσχύνης ; 
καὶ τούτους μὲν ἐάσωμεν , ἀλλ’ ἐν αὐτῇ τῇ θέᾳ τὰ γιγνόμενα οὐκ αἰσχρὰ καὶ μεστὰ πάσης ὕβρεως , τὸ ἀνατετάσθαι καὶ ἀποβλέπειν , μόνον οὐκ ἐπὶ τοῖς χείλεσι τὰς ψυχὰς ἔχοντας , καθάπερ οἶμαι διὰ τῶν ὤτων τὴν εὐδαιμονίαν δεχομένους , σωτῆρα καὶ θεὸν καλοῦντας ἄνθρωπον ἄθλιον ; 
πόσον τινὰ γέλωτα τοὺς θεοὺς ὑμῶν καταγελᾶν οἴεσθε , ὅταν πάλιν ἐκείνους προσκυνοῦντες ταὐτὰ προσφέρησθε καὶ διὰ τῶν αὐτῶν ἀναγκάζησθε τιμᾶν τὸ δαιμόνιον ; 
ἀλλ’ ἔστιν εὐγνώμων ὁ θεός , ὡς θεός , οἶμαι , καὶ φέρει πρᾴως τὴν τῶν πολλῶν ἄνοιαν . 
τοιγαροῦν ὡς παισὶν ὑμῖν παιδαγωγοὺς δέδωκε τοὺς φρονιμωτέρους τῆς πόλεως , μεθ’ ὧν καὶ θεωρεῖτε καὶ τἄλλα ἄμεινον πράττετε . 
ἐπεὶ πῶς ἂν ἀπείχεσθε ἀλλήλων ; 
καίτοι ποίους τινὰς ἂν ὑμεῖς ἡγοῖσθε ἀνθρώπους , οἷς ἐλευθερία μὴ συμφέρει ; 
νὴ Δία , τὸ γὰρπρᾶγμά ἐστι φύσει τοιοῦτον . 
οὐ γὰρ καὶ ἐν ἄλλαις πόλεσιν ᾅδουσι καὶ νὴ Δία αὐλοῦσι καὶ τρέχουσι καὶ πάνθ’ ὅσα γίγνεται καὶ παρ’ ὑμῖν καὶ παρ’ ἑτέροις τισίν ; 
ἀλλ’ οὐδαμοῦ τοιοῦτος ἔρως ἐστὶ τοῦ πράγματος οὐδὲ οἶστρος . 
ἴστε Ῥοδίους ἐγγὺς οὕτως ὑμῶν ζῶντας ἐν ἐλευθερίᾳ καὶ μετὰ πάσης ἀδείας · ἀλλὰ παρ’ ἐκείνοισοὐδὲ τὸ δραμεῖν ἐν τῇ πόλει δοκεῖ μέτριον , ἀλλὰ καὶ τῶν ξένων ἐπιπλήττουσι τοῖς εἰκῇ βαδίζουσι . 
τοιγαροῦν εἰκότως εὐδοκιμοῦσι καὶ πάσης τιμῆς τυγχάνουσιν . 
αἰδούμενοι γὰρ αὑτοὺς πρῶτοι καὶ μηδὲν ἀνόητον ποιοῦντες εἰκότως οἶμαι παρά τε τῶν ἄλλων καὶ τῶν ἡγουμένων αἰδοῦς τυγχάνουσιν · ἐπεὶ καὶ τῶν ἄλλων εὑρήσομεντὰ πλεῖστα ταὐτὰ πράττοντας τοῖς ἀνοήτοις τοὺς σώφρονας , οἷον ἐσθίοντας , βαδίζοντας , παίζοντας , θεωροῦντας · ἡ γὰρ φύσις ἀναγκάζει πολλῶν ὁμοίων δεῖσθαι · διαφέρουσι μέντοι περὶ ταῦτα πάντα · αὐτίκα ἑστιώμενοι πρῶτον οἱ μὲν οὔτε ἀμαθῶς οὔτε ἀπρεπῶς διάγουσιν , ἀλλ’ εὐσχημόνως ἅμα καὶ προσηνῶς , εὐωχίας , οὐ παροινίας , ἄρχοντες , φιλοφρονούμενοι τοὺς συνόντας , οὐ θρασυνόμενοι πρὸς αὐτούς · οἱ δὲ ἀπηνῶς καὶ ἀκολάστως , μετὰ βοῆς καὶ ἀταξίας ὀργιζόμενοι καὶ γελῶντες , πλεονεκτοῦντες ἀλλήλους , οὐ παρακαλοῦντες , τελευτῶντες ἀπίασι κακόν τι τοῖς συμπόταις δόντες ἢ παρ’ ἐκείνων λαβόντες · οἵαν ποτὲ γενέσθαι φασὶΚενταύρων συνουσίαν . 
καὶ τί δεῖ τἄλλα ἐπεξιέναι καθ’ ἕκαστον ; 
ἀλλὰ τὸ βαδίζειν , ὃ κοινόν ἐστι καὶ ἁπλοῦν δήπουθεν , τοῦ μὲν ἐμφαίνει τὴν ἡσυχίαν τοῦ τρόπου καὶ τὸ προσέχειν ἑαυτῷ , τοῦ δὲ ταραχήν καὶ ἀναίδειαν · σπουδῇ πρόσεισι , φθέγγεται βαδίζων ἢ πεσών τινα ἔωσε , μάχεται πρὸς ἕτερον . 
ὁμοίως καὶ περὶ τὰς θέας οἱ μέν εἰσιν ἄπληστοι καὶ λίχνοι καὶ περὶ πάντα ὁμοίως ἐπτοημένοι τὰ τυχόντα , οἱ δὲ κοσμίως καὶ μετ’ εἰρήνης μετέχουσιν . 
ἀλλ’ οὐχ ὑμεῖς , ἀλλ’ ἐκπεπληγμένοι κάθησθε , ἀναπηδᾶτε τῶν ὀρχηστῶν μᾶλλον , συντείνεσθε ὑπὸ τῶν ᾀσμάτων · τοὺς μὲν γὰρ ἄλλους ἀνθρώπους ἡ μέθη πρὸς ᾠδὴν τρέπει καὶ ὄρχησιν · 
παρ’ ὑμῖν δὲ τοὐναντίον ἐστίν . 
ἡ γὰρ ᾠδὴ μέθην ἐμποιεῖ καὶ παράνοιαν . 
οἴνου μὲν οὖν τοιαύτη φύσις , τὸ μὴ δύνασθαι σωφρονεῖν , ἀλλὰ πολλὰ δυσχερῆ πράττειν ἀναγκάζεσθαι τοὺς σκαιῶς αὐτῷ καὶ ἀμέτρως χρωμένους · ὑπὸ δὲ ᾠδῆς σφαλλομένους καὶ πολὺ κάκιον ἔχοντας τῶν παροινούντων εὐθὺς ἀπὸ τῆς ἀρχῆς , οὐχ ὥσπερ ἐν τῷ πότῳ προϊόντας , οὐκ ἔστιν ἄλλους ἰδεῖν . 
παρὰ μὲν γὰρ ἐνίοις τῶν βαρβάρων μέθην φασὶ γίγνεσθαι πραεῖαν δῑ ἀτμοῦ θυμιαμάτων τινῶν · ἔπειτα χαίρουσι καὶ ἀνίστανται γελῶντες καὶ πάντα ποιοῦσιν ὅσα ἄνθρωποι πεπωκότες , οὐ μέντοι κακὸν οὐδὲν ἀλλήλους ἐργάζονται · τῶν δὲ Ἑλλήνων ὑμεῖς μόνοι δῑ ὤτων καὶ φωνῆς αὐτὸ πάσχετε , μᾶλλον δὲ ληρεῖτε ἐκείνων κάκιον καὶ παραφέρεσθε καὶ μᾶλλον ἐοίκατε κραιπαλῶσιν . 
καίτοι τὰ τῶν Μουσῶν καὶ τὰ τοῦ Ἀπόλλωνος ἤπια δῶρα καὶ προσηνῆ . 
τὸν μὲν γὰρ Παιήονα καὶ Ἀλεξίκακον προσαγορεύουσιν , ὡς ἀποτρέποντα τῶν κακῶν καὶ ὑγίειαν ἐμποιοῦντα ταῖς ψυχαῖς καὶ σώμασιν , οὐ νόσον οὐδὲ μανίαν · τὰς δὲ παρθένους , ὡς ἂν αἰδουμένας τε καὶ σώφρονας . 
ἥ τε μουσικὴ θεραπείας ἕνεκα τοῖς ἀνθρώποις εὑρῆσθαι δοκεῖ τῶν παθῶν καὶ μάλιστα δὴ μεταστρέφειν ψυχὰς ἀπηνῶς καὶ ἀγρίως διακειμένας . 
διὰ τοῦτο καὶ τῶν φιλοσόφων ἔνιοι πρὸς λύραν αὑτοὺς ἡρμόσαντο ἕωθεν , ἀποπαύοντες τῆς διὰ τῶν ὀνειράτων ταραχῆς . 
καὶ θεοῖς μετὰ μέλους θύομεν , ἵνα εὔτακτοι καὶ καθεστηκότες ὦμεν . 
ἕτερος δὲ αὖ τρόπος αὐλοῦ τε καὶ ᾠδῆς ἐν πένθεσιν , ἰωμένων οἶμαι τὸ σκληρὸν καὶ ἄτεγκτον τοῦ πάθους , θηλυτέραν δὲ τὴν λύπην ἐργαζομένων δῑ ᾠδῆς λανθανούσης μετὰ γόων , ὥσπερ οἱ ἰατροὶ τὰ φλεγμαίνοντα τῶν ἑλκῶν ὑγραίνοντες καὶ μαλακοποιοῦντες ἀνώδυνα ἔθηκαν . 
οὐχ ἧττον δὲ καὶ περὶ συνουσίας ἔδοξε πρέπειν ἡ μουσικῆς δύναμις , ἁρμονίαν καὶ τάξιν αὐτόματον ταῖς ψυχαῖς ἐπεισάγουσα καὶ τὸ σφαλερὸν τῆς ἐν οἴνῳ τέρψεως παραμυθουμένη μετὰ ξυγγενοῦς δυνάμεως , ὥσπερ αὐτῷσυγκεραννύμενον ἐμμελὲς γίγνεται καὶ μέτριον . 
ταῦτα δὴ πάντα ἀνέστραπται νῦν καὶ μεθέστηκεν εἰς τοὐναντίον . 
οὐ γὰρ ἐκ Μουσῶν , ἀλλ’ ἐκ Κορυβάντων τινῶν κατέχεσθε , καὶ πιστὰ ποιεῖτε τὰ τῶν ποιητῶν μυθολογήματα · ὡς ἐκεῖνοί γε παρεισάγουσι Βάκχας τινὰς μαινομένας ὑπὸ μέλους καὶ Σατύρους · οὐκοῦν ὑμῖν τὰ τῶν νεβρίδωντε καὶ θύρσων ἐνδεῖ καὶ τὸ λέοντας φέρειν ἐν ταῖς ἀγκάλαις · 
τὰ δὲ ἄλλα καὶ πάνυ μοι δοκεῖτε ἐοικέναι Νύμφαις καὶ Σατύροις . 
ἱλαροί τε γὰρ ἀεὶ καὶ φιλογέλωτες καὶ φιλορχησταί · πλὴν οὐκ αὐτόματος ὑμῖν ἀναβλύει διψήσασιν ὁ οἶνος ἐκ πέτρας ποθέν τινος ἢ νάπης , οὐδὲ γάλα καὶ μέλι δύνασθε εὐχερῶς οὕτως ἔχειν (ἄκροισιδακτύλοισι διαμῶντες χθόνἀ · ἀλλ’ οὐδὲ τὸ ὕδωρ ὑμῖν ἀφικνεῖται δεῦρο αὐτόματον οὐδὲ τὴν μᾶζαν ἔχετε ἐν ἐξουσίᾳ δήπουθεν , ἀλλὰ καὶ ταύτην ἐκ τῆς τῶν κρειττόνων χειρὸς λαμβάνετε · ὥστε ἴσως καιρὸς ἦν ὑμᾶς παύσασθαι βακχειῶν καὶ προσέχειν μᾶλλον αὑτοῖς . 
νυνὶ δὲ ἂν μόνον ἀκούσητε χορδῆς , ὥσπερ σάλπιγγος ἀκηκοότες , οὐκέτι δύνασθε εἰρήνην ἄγειν . 
ἆρά γε μή Λακεδαιμονίους μιμεῖσθε ; 
φασὶ γοῦν αὐτοὺς τὸ ἀρχαῖον πρὸς αὐλὸν πολεμεῖν · ὑμεῖς δὲ πρὸς κιθάραν αὐτὸ δρᾶτε . 
ἢ βούλεσθε , ἐπειδὴ τοῖς βασιλεῦσι τοὺς δήμους κἀγὼ παρέβαλον , Νέρωνι φαίνεσθαι τὴν αὐτὴν ἔχοντες νόσον ; 
ἀλλ’ οὐδ’ ἐκεῖνον ὤνησεν ἡ λίαν ἐμπειρία περὶ τοῦτο καὶσπουδή . 
καὶ πόσῳ κρεῖττον μιμεῖσθαι τὸν νῦν ἄρχοντα παιδείᾳ καὶ λόγῳ προσέχοντα ; 
οὐκ ἀποθήσεσθε τὴν αἰσχρὰν ταύτην καὶ ἄμετρον φιλοτιμίαν ; 
οὐ φυλάξεσθε τοὺς ἄλλους σκώπτοντες καὶ ταῦτα ἐν ἀνθρώποις , εἰ θεμιτὸν εἰπεῖν , οὐδὲν μέγα οὐδὲ θαυμαστὸν ἔχουσιν ; 
εἰ γὰρ Ἰσμηνίας ηὔλει παρ’ ὑμῖν ἢ Τιμόθεος ᾖδεν ὁ παλαιὸς ἢ Ἀρίων , ὑφ’ οὗ λέγουσιν ᾅδοντος ἐν τῷ πελάγει τοὺς δελφῖνας ἀφικέσθαι πρὸς τὴν ναῦν , καὶ μετὰ ταῦτα ἐκπεσόντα αὐτὸν κατὰ τύχην τινὰ ἀναλαβεῖν καὶ σῶσαι , πῶς ἂν διέκεισθε ; 
τούτων μὲν γάρ ἐστιν οὐδεὶς Ἀμφίων οὐδὲ Ὀρφεύς · ὁ μὲν γὰρ υἱὸς ἦν Μούσης , οἱ δὲ ἐκ τῆς Ἀμουσίας αὐτῆς γεγόνασι · 
διαθρύψαντες γὰρ καὶ κατάξαντες τὸ σεμνὸν τοῦ μέλους καὶ πάντα τρόπον λωβησάμενοι τὴν ἀρχαίαν μουσικήν — 
τίς γὰρ αὐτῶν ᾠδὴν τέλειον ἢ γενναῖον ῥυθμὸν οἷός τε εἰπεῖν ; 
— 
ἀλλὰ ᾅσματα γυναικῶν καὶ κρούματα ὀρχηστῶν καὶ παροινίας τερετισμάτων ὥσπερ κακοὶ καὶ περίεργοι μάγειροι συντρίψαντες τοὺς νόμους ἰδιώτας καὶ λίχνους ἀκροατὰς κινοῦσιν . 
τοιγαροῦν οὐκ ἀπὸ κύκνων οὐδὲ ἀηδόνων ὁ ζῆλος αὐτῶν ὠνόμασται παρ’ ὑμῖν αὐτοῖς , ἀλλ’ , ὡς 
( ? ? )οικε , κνυζηθμοῖς καὶ ὑλαγμοῖς εἰκάζετε . 
καίτοι φιλοσόφους μὲν ᾔδειν οὕτως καλουμένους , κιθαρῳδοὶ δὲ Κυνικοὶ παρὰ μόνοις ὑμῖν γεγόνασιν . 
ὁ μὲν οὖν Ἀμφίων πρὸς τὸ μέλος , ὥς φασιν , ἤγειρε καὶ ἐπύργου τὴν πόλιν · οὗτοι δὲ ἀνατρέπουσι καὶ καταλύουσιν . 
καὶ μὴν ὅ γε Ὀρφεὺς τὰ θηρία ἡμέρου καὶ μουσικὰ ἐποίει διὰ τῆς ᾠδῆς · οὗτοι δὲ ὑμᾶς , ἀνθρώπους ὄντας , ἀγρίους πεποιήκασι καὶ ἀπαιδεύτους . 
ἔχω δὲ καὶ ἄλλον εἰπεῖν λόγον ἀνθρώπου 
Φρυγὸς ἀκούσας , Αἰσώπου συγγενοῦς , δεῦρο ἐπιδημήσαντος , ὃν εἰς Ὀρφέα καὶ ὑμᾶς ἔλεγεν . 
ἔστι δὲ τῶν ὑμετέρων σκωμμάτων ἀτοπώτερος καὶ μακρότερος . 
σκοπεῖτε οὖν , εἰ βούλεσθε ἀκοῦσαι , καὶ μὴ δυσχεράνητε . 
ἔφη τοίνυν ἐκεῖνος περί τε Θρᾴκην καὶ Μακεδονίαν τὸν Ὀρφέα μελῳδεῖν , καθάπερ εἴρηται , κἀκεῖ τὰ ζῷα προσιέναι αὐτῷ , πολύ τι πλῆθος οἶμαι τῶν πάντων θηρίων . 
πλεῖστα δὲ ἐν αὐτοῖς εἶναι τούς τε ὄρνιθας καὶ τὰ πρόβατα . 
τοὺς μὲν γὰρ λέοντας καὶ τὰ τοιαῦτα διὰ τὴν ἀλκὴν καὶ τὴν ἀγριότητα δυσπιστότερα εἶναι , καὶ τὰ μὲν οὐδ’ ὅλως πελάζειν , τὰ δ’ εὐθὺς ἀποχωρεῖν , οὐχ ἡδόμενα τῷ μέλει . 
τὰ δὲ πτηνὰ καὶ τὰ πρόβατα μᾶλλόν τε προσιέναι καὶ μηκέτ’ ἀπαλλάττεσθαι · τὰ μὲν οἶμαι διὰ τὸ εὔηθες καὶ τὴν φιλανθρωπίαν , τῶν δὲ ὀρνίθων μουσικὸν δήπου τὸ γένος αὐτὸ καὶ φιλῳδόν . 
ζῶντος μὲν οὖν Ὀρφέως συνέπεσθαι αὐτῷ πανταχόθεν ἀκούοντα αὐτοῦ ὁμοῦ καὶ νεμόμενα · 
καὶ γὰρ ἐκεῖνον ἔν τε τοῖς ὄρεσι καὶ περὶ τὰς νάπας τὰ πολλὰ διατρίβειν · ἀποθανόντος δὲ ἐρημωθέντα ὀδύρεσθαι καὶ χαλεπῶς φέρειν · 
ὥστε τὴν μητέρα αὐτοῦ Καλλιόπην διὰ τὴν πρὸς τὸν υἱὸν εὔνοιαν καὶ φιλίαν αἰτησαμένην παρὰ Διὸς τὰ σώματα αὐτῶν μεταβαλεῖν εἰς ἀνθρώπων τύπον , τὰς μέντοι ψυχὰς διαμένειν , οἷαι πρότερον ἦσαν . 
χαλεπὸν οὖν ἤδη ἐστὶ τὸ λειπόμενον τοῦλόγου , καὶ δέδοικα πρὸς ὑμᾶς σαφῶς αὐτὸ εἰπεῖν . 
ἔλεγε γὰρ ἐξ ἐκείνων γένος τι φῦναι Μακεδόνων , καὶ τοῦτο αὖθις ὕστερον μετὰ Ἀλεξάνδρου διαβὰν ἐνθάδε οἰκῆσαι . 
καὶ διὰ τοῦτο δὴ τὸν τῶν Ἀλεξανδρέων δῆμον ἄγεσθαι μὲν ὑπὸ ᾠδῆς , ὡς οὐδένας ἄλλους , κἂν ἀκούσωσι κιθάρας ὁποιασοῦν , ἐξεστάναι καὶ φρίττεινκατὰ μνήμην τὴν Ὀρφέως . 
εἶναι δὲ τῷ τρόπῳ κοῦφον καὶ ἀνόητον , ὡς ἐκ τοιούτου σπέρματος · ἐπεὶ τούς γε ἄλλους Μακεδόνας ἀνδρείους καὶ πολεμικοὺς γενέσθαι καὶ τὸ ἦθος βεβαίους . 
ἔλεγε δὲ καὶ περὶ τῶν κιθαρῳδῶν τῶν παρ’ ὑμῖν ἕτερον τοιοῦτόν τινα λόγον . 
τὰ γὰρ ζῷα ἐν τῇ συνουσίᾳ τῇ πρὸς τὸν Ὀρφέα τὰ μὲνἄλλα ἥδεσθαι μόνον καὶ ἐκπεπλῆχθαι , μιμεῖσθαι δὲ μηδὲν ἐπιχειρεῖν · 
τῶν κυνῶν δὲ ἐνίους , οἷα δὴ γένος ἀναιδὲς καὶ περίεργον ἐπιθέσθαι τῇ μουσικῇ , καὶ μελετᾶν τότ’ εὐθὺς ἀπιόντας καθ’ αὑτοὺς καὶ τὰ εἴδη μεταβαλόντας εἰς ἀνθρώπους διαφυλάττειν τὴν ἐπιμέλειαν . 
εἶναι δὲ τοῦτο αὐτὸ τὸ γένος τῶν κιθαρῳδῶν · διὸ μὴδύνασθαι παντάπασιν ἐκβῆναι τὴν αὑτῶν φύσιν , ἀλλὰ μικρὸν μέν τι διασῴζειν τῆς Ὀρφέως διδασκαλίας , τὸ πολὺ δ’ αὐτοῖς ἐμμένειν κύνειον τοῦ μέλους . 
ταῦτα μὲν ἐκεῖνος ἔπαιζεν ὁ Φρύξ . 
ἐγὼ δ’ ὑμῖν βούλομαι Λακεδαιμονίων ἔργον εἰπεῖν , ὡς ἐκεῖνοι προσηνέχθησαν ἀνδρὶ κιθαρῳδῷ θαυμαζομένῳ τότε ἐν τοῖς Ἕλλησιν . 
ὅτι γὰρ λίαν ἡδὺς ἐδόκει καὶ περιττὸς εἶναι , μὰ Δί’ οὐκ ἐτίμησαν αὐτόν , ἀλλ’ ἀφείλοντο τὴν κιθάραν καὶ τὰς χορδὰς ἐξέτεμον , ἀπιέναι προειπόντες ἐκ τῆς πόλεως . 
ἐκεῖνοι μὲν οὖν τὸ πρᾶγμα οὕτως ὑφεωρῶντο , καὶ ἐφύλαττον τὰ ὦτα , ὡς ἂν μὴ διαφθαρῶσιν αἱ ἀκοαὶ μηδὲ τρυφερώτεραι γένωνται τοῦ δέοντος · 
ὑμεῖς δὲ οὕτως ἀγεννῶς δεδούλωσθε ὑπὸ τῆς τοιαύτης ἡδονῆς . 
δἰ ὑμᾶς δὲ ἤδη μοι δοκεῖ τὸ πρᾶγμα καὶ τῶν ῥητόρων ἅπτεσθαι καὶ φιλοσόφων ἐνίων · μᾶλλον δὲ τοὺς ῥήτορας οὐδὲ γνῶναι ῥᾴδιον . 
ὡς γὰρ ὁρῶσι τὴν σπουδὴν ὑμῶν τὴν περὶ τοῦτο καὶ τὴν ἐπιθυμίαν , πάντες δὴ ᾅδουσι καὶ ῥήτορες καὶ σοφισταί , καὶ πάντα περαίνεται δἰ ᾠδῆς · ὥστ’ , εἴ τις παρίοι δικαστήριον , οὐκ ἂν γνοίη ῥᾳδίως πότερον ἔνδον πίνουσιν ἢ δικάζονται · κἂν σοφιστοῦ δὲ οἴκημα πλησίον ᾖ , οὐκ ἔσται γνῶναι τὴν διατριβήν . 
δοκεῖ δέ μοι , καὶ ἐν τῷ γυμνασίῳ πορϊόντες ἤδη γυμνάσονται πρὸς μέλος καὶ τοὺς κάμνοντας ἰάσονται . 
περὶ γὰρ τῆς τέχνης καὶ νῦν ἡμῖν διαλέγονται ᾅδοντες . 
κινδυνεύει δ’ ὁ βίος σχεδὸν ἅπας γεγονέναι κῶμος εἷς , οὐχ ἡδὺς οὐδὲ πρᾷος , ἀλλ’ ἄγριος καὶ χαλεπός , ἅμα ὀρχουμένων , τερετιζόντων , μιαιφονούντων . 
οἱ δ’ οὖν Λακεδαιμόνιοι πλεῖστον ὅσον ὑμῶν διέφερον , περὶ ταῦτα , ὡς ἔφην , εὐλαβῶς ἔχοντες . 
οἱ μὲν γὰρ ἄρχειν ἦσαν ἱκανοί , καὶ τῶν μὲν Ἑλλήνων προέστησαν πολλὰ ἔτη , τοὺς δὲ βαρβάρους ἐνίκων ἀεὶ πάντας · 
ὑμεῖς δὲ οὐδὲ ἄρχεσθαι καλῶς ἐπίστασθε . 
τοιγαροῦν εἰ μὴ τῶν προεστηκότων ἐτύχετε , χαλεπῶς ἂν οἶμαι καὶ ἐσῴζεσθε . 
τεκμήριον δὲ τὰ τελευταῖα συμβάντα περὶ ὑμᾶς , ὅτε γὰρ καθ’ αὑτοὺς ἦτε . 
οὐχ ὁ μὲν βασιλεὺς ὑμῶν περὶ αὔλησιν ἠσχολεῖτο καὶ μόνῳ τούτῳ προσεῖχεν , ὑμεῖς δὲ πρὸς ἐκεῖνον μὲν ἀπεχθῶς , πρὸς ἀλλήλους δὲ στασιαστικῶς διέκεισθε , χωρὶς ἕκαστοι καὶ καθ’ αὑτοὺς διαφθείροντες τὰ πράγματα , Σιμάριστοι καὶ τοιαῦθ’ ἕτερα ἑταιρειῶν ὀνόματα · 
ὥστε φυγεῖν αὐτὸν ἠναγκάσατε καὶ μετὰ ταῦτα κατιέναι πολέμῳ καὶ διὰ Ῥωμαίων ; 
καὶ τέλος ἐκεῖνος μὲν αὐλῶν , ὑμεῖς δὲ ὀρχούμενοι τὴν πόλιν ἀπωλέσατε . 
καὶ νῦν οὕτως ἐπιεικεῖς ἔχοντες ἡγεμόνας εἰς ὑποψίαν αὐτοὺς καθ’ ὑμῶν αὐτῶν ἠγάγετε , ὥστε ἐπιμελεστέρας χρῆναι φυλακῆς ᾠήθησαν ἢ πρότερον · καὶ τοῦτο εἴργασθε δῑ ἀγερωχίαν , οὐκ ἐπιβουλεύοντες . 
ὑμεῖς γὰρ ἂν ἀποσταίητέ τινος ; 
πολεμήσαιτε δ’ ἂν ὑμεῖς μίαν ἡμέραν ; 
οὐκ ἐν τῇγενομένῃ ταραχῇ μέχρι σκωμμάτων ἐθρασύνοντο οἱ πολλοί , τινὲς δὲ ὀλίγοι βάλλοντες ὅ , τι ἔτυχον ἅπαξ ἢ δίς , ὥσπερ οἱ καταχέοντες τῶν παριόντων , κατέκειντο εὐθὺς ᾅδοντες , οἱ δ’ ἐπὶ τοὺς ὅρμους ᾔεσαν ὥσπερ ἐν ἑορτῇ πιούμενοι . 
καὶ μὴν ἐκεῖνο μέμνησθε τὸ γελοῖον ὡς ὁ βέλτιστος ὑμῖν Κόνων ἐχρήσατο προελθών , οὗ μάλιστατὸ πλῆθος ὑμῶν συνειστήκει , καὶ δείξας τινὰ τόπον βραχὺν προηγόρευεν ὡς εἰ μὲν αὐτὸς ἐκεῖ προέλθοι , νενικηκὼς εἴη καὶ δέοι ὑμᾶς ἀπαλλάττεσθαι καθ’ αὑτοὺς καὶ παραχωρεῖν · εἰ δ’ ὑμεῖς , ἔφη , τέτταρα ἢ πέντε βήματα νικᾶτε , κἀγὼ βαδιοῦμαι · ταῦτα δὲ ἔλεγε , φειδόμενος ὑμῶν καὶ καταγελῶν καὶ καθάπερ παισὶ προσπαίζων.ἐπεὶ τὸ στράτευμα ἐφειστήκει κἀκεῖνος οὐδένα εἴα ἅπτεσθαι , γυμνοὺς ἅπαντας ὁρῶν καὶ ἑτοίμους ἀπόλλυσθαι . 
τί οὖν ; 
ἐβιάσαντο μετὰ ταῦτα οἱ προπετεῖς καὶ ἀκόλαστοι καὶ ἐπίτηδες ἀνατρέψαι καὶ συγχέαι πάντα ἐπιβουλεύσαντες , καὶ οὐ πρότερον ὑμᾶς ἀνῆκαν ἕως ἐγεύσασθε πολέμου καὶ τὸ δεινὸν ἄχρι πείρασπροῆλθεν . 
τί δὴ καὶ τούτων ἐπεμνήσθην ; 
ὅπως εἰδῆτε τὰ φυόμενα ἐκ τῆς περὶ τὸν βίον ταύτης ἀταξίας . 
οὐ γὰρ ἔστι τοὺς οὕτως ἐπτοημένους περὶ τὰ μικρὰ καὶ μηδενὸς ἄξια , φαύλως καὶ ἀκρατῶς ἔχοντας ἐν τούτοις ἃ πράττουσι καθ’ ἡμέραν , τἄλλα σωφρονεῖν καὶ περὶ τῶν μειζόνων ὀρθῶς βουλεύεσθαι . 
ἡ γὰρ τῶντρόπων κουφότης καὶ τὸ ἀλόγιστον οὐκ ἐᾷ μένειν ἐπὶ τοῖς ἐλάττοσιν οὐδ’ ἔχει μέτρον οὐδὲν ἡ ἄνοια τῶν ἁμαρτημάτων , ἀλλ’ ἐπὶ πᾶν ὁμοίως πρόεισι καὶ παντὸς ἅπτεται μετὰ τῆς ἴσης εὐχερείας . 
μὴ οὖν οἴεσθε περὶ μικρῶν εἶναι τὸν λόγον , ὅταν τις ὑμῖν διαλέγηται περὶ τῶν ἐν τοῖς θεάτροις θορύβων . 
οὐ γὰρ οὕτως ἡ πενίαταχὺ πέφυκε συμβαίνειν διὰ τὰς κατ’ ὀλίγον ζημίας , ὡς ἡ κακία πρόεισιν ἐκ τῶν κατὰ μέρος τούτων ἁμαρτημάτων καὶ τελευταῖον ἐπ’ αὐτὸ τὸ πέρας καὶ τὸν ὄλεθρον αὐξηθεῖσα ἤγαγεν . 
καὶ ταῦτα μὲν δὴ τὰ περὶ τὸ θέατρον . 
ἀλλ’ ὅταν εἰς τὸ στάδιον ἔλθητε , τίς ἂν εἰπεῖν δύναιτο τὰς ἐκεῖ κραυγὰς καὶ θόρυβον καὶ ἀγωνίαν καὶ σχημάτων μεταβολὰς καὶ χρωμάτων καὶ βλασφημίας οἵας καὶ ὅσας ἀφίετε ; 
εἰ γὰρ μὴ τοὺς ἵππους ἑωρᾶτε ἁμιλλωμένους καὶ τούτους συνήθεις , αὐτοὶ δ’ ὑπὸ μαστίγων ἠλαύνεσθε τῶν ἐν ταῖς τραγῳδίαις , οὐκ ἂν οὕτως χαλεπῶς διέκεισθε . 
αὐτὸν γὰρ οἶμαι τὸν Ἰξίονα λῆρον ἀποφαίνετε τὸν ἐν τῷ τροχῷ παρὰ τοῖς ποιηταῖς ἐνδεδεμένον καὶ κολαζόμενον διὰ τοιαύτην τινὰ ἀσέβειαν . 
φέρε οὖν , εἰ μεταξὺ θεῶν τις ὑμῖν ἐπιστὰς εἴποι διατεινάμενος , δαιμόνιοι , μαίνεσθε καὶ οὐκέτι κεύθετε θυμῷ βρωτὺν οὐδὲ ποτῆτα . 
τί σφόδρα οὕτω κυκᾶσθε ; 
τίς ἡ σπουδή ; 
τίς ὁ ἀγών ; 
οὐ γὰρ Πέλοψ ἐστὶν ὁ διώκων , οὐδ’ Οἰνόμαος οὐδὲ Μυρτίλος , ὁ μὲν δεύτερος ἀπὸ Διὸς γεγονώς , ὁ δὲ Ἑρμοῦ παῖς , οὐδὲ περὶ βασιλείας οὐδὲ γυναικὸς οὐδὲ θανάτου πρόκειται κρίσις , ἀλλ’ ἔστιν ὁ ἀγὼν ἀνδραπόδων ὑπὲρ τοῦ τυχόντος ἀργυρίου , νῦν μὲν ἡττωμένων , νῦν δὲ νικώντων , ἀεὶ τῶν αὐτῶν · εἰ λέγοι ταῦτα , τί ἐρεῖτε ; 
ἢ δῆλον ὅτι οὐδ’ ἀκούσεσθε παρ’ ἐκεῖνον τὸν καιρόν , οὐδὲ ἂν αὐτὸς ὑμῖν ὁ τοῦ Πέλοπος διαλέγηται πρόγονος ; 
τίνα οὖν εὕρῃ τις ἐπικουρίαν ἢ τίνα ἐξιλάσασθαι δεῖ δαιμόνων ; 
ἔστιν Ὀλυμπίασι κατὰ μέσον τὸν ἱππόδρομον Ταραξίππου Ποσειδῶνος βωμός , ἔνθα μάλιστα συνέβαινε τοὺς ἵππους πτοεῖσθαι καὶ πλεῖστα διαφθείρεσθαι τῶν ἁρμάτων . 
ἔδοξεν οὖν τοῖς Ἠλείοις ὡς δαιμονίου τινὸς ὄντος ἱδρύσασθαι βωμόν . 
καὶ τὸ λοιπόν φασιν ἀπ’ ἐκείνου γεγονέναι τὸν τόπον ἀσφαλῆ . 
πολὺ δὴ μᾶλλον ἔγωγε ὑμῖν συμβουλεύω τὸν θεὸν τοῦτον ἐξιλάσασθαι καὶ βωμὸν ἱδρύσασθαι τὸν αὐτόν , μὰ Δί’ οὐχ ὑπὲρ τῶν ἵππων , ἀλλ’ ὑπὲρ ὑμῶν αὐτῶν , ὅπως μὴ ταράττησθε μηδὲ ἐκπίπτητε τῆς τάξεως . 
μὴ γὰρ δαιμόνια πάντ’ ᾖ τὰ τοιαῦτα καὶ μείζονος δεόμενα ἀποτροπῆς . 
φασὶν ἀρχαίαν βασιλίδα ἐν Κρήτῃ τῶν Ἡλιαδῶν ἐρασθῆναι ταύρου , καὶ συγγενομένην χαλεπόν τι καὶ μέγα τεκεῖν τέρας . 
δέδοικα δὴ κἀγὼ τὸν ἱππικὸν τοῦτον ἔρωτα τῆς πόλεως , μή τι δυσχερὲς ὑμῖν καὶ ξένον ἐνέγκῃ τῷ χρόνῳ . 
πάλιν δὲ ἑτέραν παρθένον ποταμοῦ τινος ἐρασθεῖσαν ὁσημέραι φοιτᾶν ἐπὶ τὸ ῥεῦμα , καὶ τόν τε ἀφρὸν ἐντίθεσθαι ταῖς ἀγκάλαις καὶ τὸ ὕδωρ ὑποδέχεσθαι τοῖς κόλποις.Ἀθήνησι δὲ αὐτὸ τοῦτο τὸ ζῷον ἀγαπηθῆναι τὸ καὶ παρ’ ὑμῖν εὐδοκιμοῦν · καὶ νῦν ἐστιν ἐν τῇ πόλει τόπος οὕτω καλούμενος 
Ἵππου καὶ κόρης ἄβατον . 
ὁ γὰρ πατὴρ συγκαθεῖρξε τὴν παῖδα τῷ ἵππῳ , καί φασιν οὕτω διαφθαρῆναι τὴν κόρην . 
σκοπεῖτε δὲ μὴ καὶ ὑμεῖς ὑπὸ τῆς τοιαύτης ἐπιθυμίας ἀπόλησθε.ποῖος γὰρ Ὅμηρος ἢ τίς ἀνθρώπων δύναται τὰ συμβαίνοντα εἰπεῖν ; 
οὐ γὰρ οὕτως ἐκεῖνός φησι τὰ ἅρματα ταπεινὰ γίγνεσθαι μεταξὺ καὶ σφόδρα ὑψηλὰ κατὰ τὸν δρόμον , ὡς τὰς ὑμετέρας ψυχὰς ἰδεῖν ἔστι πασχούσας . 
φησὶ δ’ οὕτως , ἵν’ ὑμῖν καὶ χαρίσωμαί τι μικρόν · 
ἅρματα δ’ ἄλλοτε μὲν χθονὶ πίλνατο πουλυβοτείρῃ , ἄλλοτε δ’ ἀΐξασκε μετήορα , τοὶ δ’ ἐλατῆρες ἕστασαν ἐν δίφροισι , πάτασσε δὲ θυμὸς ἑκάστου νίκης ἱεμένων , κέκλοντο δὲ οἷσιν ἕκαστος ἵπποις . 
ἐνταῦθα τοὺς μὲν ἡνιόχους πεποίηκεν ἀγωνιστὰς καὶ φιλοτιμουμένους , τοὺς δὲ θεατὰς καθ’ ἡσυχίαν θεωροῦντας , ὥσπερ καὶ προσῆκε . 
μόνον δ’ ἐπὶ τῷ τέλει φησὶν Αἴαντα τὸν Λοκρὸν ὁρᾶν ἀπρεπέστερον καὶ λοιδορεῖσθαι Ἰδομενεῖ περὶ τῶν ἵππων τῶν 
Εὐμήλου . 
οὗτος μέντοι ἐστὶν ὁ περὶ τὴν Ἀθηνᾶν αὖθις ἀσεβήσασἁλισκομένης τῆς Τροίας , καὶ αὐτός τε διὰ τοῦτο κεραυνωθεὶς καὶ τοῦ χειμῶνος καὶ τῆς ναυαγίας τοῖς πᾶσιν αἴτιος γενόμενος . 
ὁ γὰρ ἐν τοιούτοις θρασὺς καὶ προπετὴς οὐδὲ τἄλλα εἶναι δύναται σώφρων , ὥσπερ καὶ εἶπον ἤδη . 
τοῦτο μὲν οὖν τοιοῦτον παράδειγμα κακίας καὶ ἀνοίας ὅμοιος ἐκ τῶν τοιούτων ἀνθρώπων τοῖς παρ’ ὑμῖν (πλὴν ὅτι μάχεσθαί γε οὐδεὶς ἱκανός ἐστιν οὐδὲ ἀριστεύειν οὐδὲ αἱρεῖν πόλεις , ὡς ἐκεῖνοσ’ ὑμῶν δὲ οὐδεὶς ἐν τῇ θέᾳ καθέστηκεν , ἀλλὰ πολὺ μᾶλλον πέτεσθε τῶν ἵππων καὶ τῶν ἡνιόχων , καὶ γελοίως ἐλαύνετε καὶ ἡνιοχεῖτε καὶ διώκετε καὶ ἡγεῖσθε καὶ πίπτετε . 
τοιγαροῦν οὐ κακῶς τις παρεποίησε τῶν σαπρῶν τούτων ποιητῶν · 
ἅρματα δ’ ἄλλοτε μὲν χθονὶ πίλνατο πουλυβοτείρῃ , ἄλλοτε δ’ ἀΐξασκε μετήορα · τοὶ δὲ θεαταὶ θώκοις ἐν σφετέροις οὔθ’ ἕστασαν οὔτε κάθηντο , χλωροὶ ὑπαὶ δείους πεφοβημένοι , οἱ δ’ ὑπὸ νίκης ἀλλήλοισί τε κεκλόμενοι καὶ πᾶσι θεοῖσι χεῖρας ἀνίσχοντες μεγάλ’ εὐχετόωντο ἕκαστοι . 
ἠΰτε περ κλαγγὴ γεράνων πέλει ἠὲ κολοιῶν , αἵτ’ ἐπεὶ οὖν ζῦθόν τ’ ἔπιον καὶ ἀθέσφατον οἶνον , κλαγγῇ ταί γε πέτονται ἀπὸ σταδίοιο κελεύθου . 
οἱ δ’ ὥστε ψαρῶν νέφος ἔρχεται ἠὲ κολοιῶν οὖλον κεκλήγοντες , ὅτε προΐδωσιν ἰόντα ἵππον , ὃς ἀνθρώποισι φόνον φέρει ἠλιθίοισιν · 
ὣς οἱ κεκλήγοντες ἐπ’ ἀλλήλοισιν ἔπιπτον . 
ὡς δ’ ἄνεμος ἄχνας φορέει ἱερὰς κατ’ ἀλωάς , ὡς δ’ ἀναμαιμάει βαθέ’ ἄγκεα θεσπιδαὲς πῦρ , πάντῃ δ’ εἰλυφόων ἄνεμος φέρει , οἱ δέ τε θάμνοι πρόρριζοι πίπτουσιν ἐπειγόμενοι πυρὸς ὁρμῇ · 
ὣς οἱ μὲν μάρναντο πυρὸς δέμας · οὐδέ κε φαίης οὔτε ποτ’ ἠέλιον σόον ἔμμεναι οὔτε σελήνην . 
οἵηπερ φύλλων γενεή , τοίη δὲ καὶ ἀνδρῶν , ἀνδρῶν κουφονόων , φιλαοιδοτάτων , ἀγερώχων . 
ἠχὴ δ’ ἀμφοτέρων ἵκετ’ αἰθέρα καὶ Διὸς αὐλάς . 
ὧδε δέ τις εἴπεσκεν ἰδὼν ἐς πλησίον ἄλλον · 
οἰνοβαρές , κυνὸς ὄμματ’ ἔχων , κραδίην δ’ ἐλάφοιο , τί πτώσσεις ; 
τί δ’ ὀπιπτεύεις κατὰ ἅρμ’ ἐν ἀγῶνι ; 
εἰ δ’ ἄγε νυν πείρησαι , ἵνα κναφθεὶς ἀποτίνῃς . 
τὸν δ’ αὖθ’ Ἱπποκόων ἀπαμειβόμενος προσέειπε · 
τέττα , σιωπῇ ἧσο , ἐμῷ δ’ ἐπιπείθεο μύθῳ · 
ἠπεδανὸς δέ νύ τοι θεράπων , βραδέες δέ τοι ἵπποι . 
τὸν δ’ ἄρ’ ὑπὸ ζυγόφιν προσέφη πόδας αἰόλος ἵππος · 
οὐχ ὁράᾳς οἷος κἀγὼ καλός τε μέγας τε ; 
ἀλλ’ ἔπι τοι κἀμοὶ θάνατος καὶ μοῖρα κραταιή . 
αἲ γάρ πως ὑμᾶς γε καὶ αὐτοὺς ἐνθάδε πάντας ὁπλήεντας ἔθηκε θεὰ λευκώλενος Ἥρη , ὡς μή μοι τρύζητε καθήμενοι ἄλλοθεν ἄλλος . 
ὣς ἔφαθ’ · οἱ δ’ εὔχοντο Διὶ Κρονίωνι ἄνακτι . 
ταῦτα μὲν ὑμῖν ἀπὸ πολλῶν καὶ φαύλων ὀλίγα , ὅπως μὴ μόνοι δοκῆτε εἶναι γελοῖοι . 
καὶ μὴν αἰσχρόν ἐστιν , ἄνδρες Ἀλεξανδρεῖς , τοὺς πυνθανομένους περὶ τῆς πόλεως τὰ μὲν ἄλλ’ ἀκούειν θαυμαστὰ οἷα , περὶ δὲ ὑμῶν αὐτῶν μηδὲν σεμνὸν λέγεσθαι μηδ’ ἄξιον ζήλου , τοὐναντίον δὲ ὡς φαύλους τοὺς ἀνθρώπους διαβεβλῆσθαι , μίμους καὶ γελωτοποιοὺς μᾶλλον , οὐκ ἄνδρας ἐρρωμένους , ὡς τῶν κωμικῶν ἔφη τις ἐπὶ τοῖς τοιούτοις · 
ἀκόλαστος ὄχλος ναυτική τ’ ἀταξία . 
ἔστι γὰρ ὅμοιον ὥσπερ εἰ οἰκίαν μέν τις ἴδοι πάνυ καλήν , τὸν δὲ δεσπότην αὐτὸν ἀνδράποδον μηδὲ θυρωρεῖν ἄξιον . 
τῷ παντὶ γὰρ κρεῖττον ἐρημίαν καθορᾶν καὶ δεκαπέντε ἀνθρώπους εὐπόρους ἢ πλῆθος ἀνήριθμον ἀνθρώπων ἀθλίων καὶ μαινομένων , ὥσπερ τινὰκόπρον βαθεῖαν ἐν ταὐτῷ νενημένην ἐκ παντοδαπῶν λυμάτων . 
οὐδὲ γὰρ πόλιν εἴποι τις ἂν ὀρθῶς τὴν ἐκ τοιούτων , οὐδέ γε χορὸν τοὺς ὁποίους δήποτε συνελθόντας , οὐδὲ στρατόπεδον πάντα ὄχλον . 
οὐδὲ γὰρ τὸ τοῦ Ξέρξου στράτευμα λαμπρὸν ἦν , πλὴν εἰ μή τι διορύττειν ἢ διασκάπτειν ἢ τοιοῦτον ἕτερον ἔργον πράττειν · οὐδὲ ἡ τῶν Τρώων πόλις εὐδαίμων , ὅτι πονηρῶν καὶ ἀκολάστων ὑπῆρξε πολιτῶν . 
καίτοι μεγάλη τε καὶ ἔνδοξος ἦν · ἀλλ’ ὅμως ὁ τῆς Ἰθάκης πολίτης ἐπόρθησεν αὐτήν , ὁ τῆς μικρᾶς καὶ ἀδόξου σφόδρα οὖσαν εὐρύχωρον . 
φοβοῦμαι δὴ μὴ καὶ ὑμεῖς ἀπόλησθε ἐκείνοις παραπλησίως , εἰ καὶ ψυχρότερόν ἐστιν εἰπεῖν ὅτι κἀκείνην ὑπὸ ἵππου τινὸς φθαρῆναι λέγεται · πλὴν οἱ μὲν ἴσως ὑφ’ ἑνός , ὑμεῖς δὲ ὑπὸ πλειόνων ἑαλώκατε . 
μὴ γὰρ τοῦτο μόνον ἡγεῖσθε ἅλωσιν εἶναι πόλεως , ἄν τινες τὸ τεῖχος καταβαλόντες ἀποσφάττωσι τοὺς ἀνθρώπους καὶ τὰς γυναῖκας ἀπάγωσιν καὶ τὰς οἰκίας κατακάωσιν · αὕτη μὲν ἴσως τελευταία καὶ πρὸς ὀλίγον γιγνομένη καὶ μᾶλλον ἐλεεῖσθαι τοὺς παθόντας ἢ καταγελᾶσθαι παρασκευάζουσα · 
παρ’ οἷς δ’ ἂν ᾖ πάντων ἀμέλεια τῶν καλῶν , ἑνὸς δὲ πράγματος ἀγεννοῦς ἔρως , καὶ πρὸς μόνον τοῦτο ἀποβλέπωσι καὶ περὶ τοῦτο διατρίβωσι πηδῶντες καὶ μαινόμενοι καὶ παίοντες ἀλλήλους καὶ ἀπόρρητα λέγοντες καὶ τοὺς θεοὺς αὐτοὺς πολλάκις λοιδοροῦντες καὶ τὰ ὄντα ῥιπτοῦντες καὶ γυμνοὶ βαδίζοντες ἀπὸ τῆς θέας ἐνίοτε , τοῦτ’ ἔστιν αἰσχρὰ πόλεως καὶ ἐπονείδιστος ἅλωσις . 
καὶ γὰρ ἀνθρώπους ἑαλωκέναι φαμὲν οὐχ ὑπὸ λῃστῶν μόνον , ἢ ἑταιρῶν ἀλλὰ καὶ ἑταίρας καὶ γαστρὸς καὶ ἄλλης τινὸς φαύλης ἐπιθυμίας . 
αἰχμάλωτος οὖν γενέσθαι καλῶς ἂν λέγοιτο καὶ ἀνὴρ καὶ πόλις , ἥτις ἂν τῶν κρειττόνων ἐπιτηδευμάτων ἀφεμένη καὶ μήτε ὁρῶσα μηδὲν μήτε ἀκούουσα τῶν φερόντων εἰς σωτηρίαν , ἀλλ’ αἱρεθεῖσα ὑπὸ μέθης ἢ ᾠδῆς γυναικῶν ἢ ἁρμάτων ἄγηται καὶ φέρηται καὶ πᾶσα δῑ ὅλης θορυβῆται περὶ τοῦτο καὶ ἐκφρονῇ · 
καὶ νὴ Δία ἑαλωκέναι λέγοιτ’ ἂν καὶ κατὰ κράτος ὃς οὕτως ἑάλωκε καὶ περιηγκωνίσθαι . 
οὐ γὰρ ἂν μὲν τὸ σῶμά τινος κρατῆται καὶ περιέχηται δεσμοῖς τισιν ἢ φρουροῖς , τὰ δυσχερῆ δεῖ ταῦτα νομίζειν αἰχμαλωσίαν καὶ δουλείαν καὶ ἀπαγωγήν , τῆς δὲ ψυχῆς ἠνδραποδισμένης καὶ ἀπολωλυίας εἰρωνεύεσθαι καὶ ὑποτιμᾶσθαι . 
καίτοι δεινὰ μέν που καὶ ἐφ’ ἑκάστων τὰ τοιαῦτα , τῷ παντὶ δὲ αἰσχίω δημοσίᾳ φαινόμενα . 
καὶ γὰρ αἱ λοιπαὶ νόσοι μέχρι μὲν τῶν καθ’ ἕνα εἰσὶν οὐ μεγάλης οὐδὲ φοβερᾶς προσηγορίας τυγχάνουσιν · 
ὅταν δὲ κοινὸν γένηται τὸ πρᾶγμα , τότε λοιμὸς καλεῖται . 
καθόλου γὰρ πάντα ἁμαρτήματα εὕροι τις ἂν πανταχοῦ , καὶ οἰνόφλυγες καὶ πόρνοι καὶ γυναιμανεῖς ἐν πάσαις εἰσὶ ταῖς πόλεσιν · 
ἀλλ’ οὐδὲν τοῦτο χαλεπὸν οὐδὲ ὑπερβάλλον · ὅταν δὲ ἐπικρατῇ τὸπάθος καὶ βλέπηται κοινόν , τότε ἐπίσημον καὶ μέγα καὶ δημοσίᾳ γίγνεται . 
ποία γὰρ πόλις ἐστὶ τῶν μὴ σφόδρα ἐρήμων καὶ μικρῶν , ἐν ᾗ μὴ καθ’ ἡμέραν τις πυρέττει πάντως · ἀλλὰ Καυνίους μόνον παρείληφε κἀκείνων ἐστὶ τὸ ὄνειδος , ὅτι πάντες αὐτὸ πάσχουσιν · 
ὥσπερ καὶ ἀπὸ τῶν βελτιόνων τινὲς ἐθαυμάσθησαν καὶδόξαν ἔσχον . 
πόσους γὰρ οἴεσθε Ἀθηναίων ἢ Μεγαρέων ἢ Κορινθίων τὰ σώματα ἀσκεῖν καὶ ζῆν φιλοπόνως πολλοὺς δῆλον ὅτι καὶ ταῦθ’ ὅτ’ ἀναγκαῖον ἦν αὐτοῖς ἄνδρας ἀγαθοὺς ὑπὲρ τῶν πατρίδων γίγνεσθαι ; 
τί οὖν μόνοι Λακεδαιμόνιοι τοῦτ’ ἔσχον τὸ ὄνομα καὶ τῆς δόξης ἀπολαύουσιν ἔτι καὶ νῦν ; 
ὅτι κοινῇ ἐκτήσαντοτὴν φιλοτιμίαν . 
τοὺς δὲ Ἀθηναίους τὰ περὶ τοὺς λόγους μᾶλλον ἐπιτηδεύοντας καὶ ποίησιν καὶ χοροὺς ἐπὶ τούτοις αὐτοὺς ἐποίησε θαυμάζεσθαι διὰ τὴν αὐτὴν αἰτίαν . 
σκοπεῖτε δὲ μὴ ὑμεῖς οὐχ ὁμοίας μεταλάβητε δόξης τοῖς Ἀθηναίοις καὶ Λακεδαιμονίοις , ἀλλὰ μᾶλλον ἑτέροις τισίν · οὐ βούλομαι γὰρ ὀνομάσαι . 
ὅπερ γὰρἤδη πολλάκις εἶπον , αἰσχίω τὰ αἰσχρὰ καὶ καταγέλαστα μᾶλλον , ὅταν ᾖ περὶ τὰς πόλεις . 
ὥσπερ ἐν ταῖς κωμῳδίαις καὶ διασκευαῖς 
Καρίωνα μὲν εἰσάγοντες μεθύοντα καὶ Δᾶον οὐ σφόδρα κινοῦσι γέλωτα , τὸν δὲ Ἡρακλέα τοιοῦτον ὁρῶσι γελοῖον δοκεῖ , παραφερόμενον , καὶ καθάπερ εἰώθασιν , ἐν κροκωτῷ , παραπλησίως καὶδῆμος οὕτως μέγας μινυρίζων διὰ βίου καὶ πάλιν ἡνιοχῶν χωρὶς ἵππων αἰσχρὸν γίγνεται καὶ καταγέλαστον . 
αὐτὸ γὰρ τοῦτο Εὐριπίδης τὸν Ἡρακλέα φησὶ παθεῖν μαινόμενον · 
ἐκ τοῦδε βαίνων ἅρματ’ οὐκ ἔχων ἔχειν ἔφασκε , δίφρου δ’ εἰσέβαινεν ἄντυγας , κἄθεινε κέντρον δῆθεν ὡς ἔχων χερί . 
μὴ οὖν καὶ ὑμεῖς κατὰ ζῆλον τὸν ἐπ’ Ἀλεξάνδρῳ · καὶ γὰρ αὐτὸς ἔλεγε Διὸς υἱὸς εἶναι . 
μᾶλλον δ’ ἴσως οὐχ Ἡρακλεῖ προσέοικεν ὑμῶν ὁ δῆμος , ἀλλὰ Κενταύρῳ τινὶ ἢ Κύκλωπι πεπωκότι καὶ ἐρῶντι , τὸ μὲν σῶμα ἰσχυρῷ καὶ μεγάλῳ , τὴν δὲ διάνοιαν ἀμαθεῖ . 
πρὸς τοῦ Διὸς οὐχ ὁρᾶτε ὅσην ὁ αὐτοκράτωρ ὑμῶν πεποίηται τῆς πόλεως ἐπιμέλειαν ; 
οὐκοῦν χρὴ καὶ ὑμᾶς ἀντιφιλοτιμεῖσθαι καὶ τὴν πατρίδα κρείττω ποιεῖν , μὰ Δί’ οὐ κρήναις οὐδὲ προπυλαίοις · 
εἰς ταῦτα μὲν γὰρ οὐ δύνασθε ὑμεῖς ἀναλίσκειν οὐδ’ ἂν ὑπερβάλοισθέ ποτε οἶμαι τῆν ἐκείνου μεγαλοψυχίαν · ἀλλ’ εὐταξίᾳ , κόσμῳ , τῷ δεικνύειν ὑμᾶς αὐτοὺς σώφρονας καὶ βεβαίους . 
οὕτως γὰρ ἂν οὔτ’ ἐπὶ τοῖς γεγονόσι μετανοήσειε καὶ πλείονα ὑμᾶς ἀγαθὰ ἐργάσεται . 
καὶ ἴσως ἂν αὐτῷ καὶ τῆς ἐνθάδε ἀφίξεως παράσχοιτε πόθον . 
οὐ γὰρ οὕτως τὸ κάλλος τῶν οἰκοδομημάτων προσάγειν αὐτὸν δύναται · πάντα γὰρ κρείττω καὶ πολυτελέστερα ἔχει τῶν ὅπου δήποτε · ἀλλ’ ὅταν ἀκούσῃ τοὺς ὑποδεξομένους αὐτὸν εὐνοίας καὶ πίστεως ἀξίους καὶ τῶν πεμπομένων ἕκαστος καὶ διοικούντων ὑμᾶς προτιμήσῃ . 
μὴ γὰρ οἴεσθε ὑμᾶς μὲν πυνθάνεσθαι περὶ τῶν καταπλεόντων , ὁποῖοί τινες τυγχάνουσιν ὄντες , καὶ τοιαύτην ἔχειν γνώμην εὐθὺς πρὸς αὐτούς , οἵας ἂν μετάσχητε τῆς φήμης , ἐκείνους δὲ περὶ ὑμῶν μὴ πολυπραγμονεῖν , ὁποῖος ὁ τῶν Ἀλεξανδρέων δῆμος . 
οὐκοῦν ἂν ἀκούσωσιν ὅτι φρόνιμος , ἀλλ’ οὐχ οἷα τὰ νῦν λεγόμενα , ὡς ἐπτοημένος , ὡς εὐχερής , τὰ μικρὰ θαυμάζων , ἥττων τοῦ τυχόντος πραγμάτων , ἐραστὴς ἡνιόχων καὶ κιθαρῳδῶν , οὐκ ἄδηλον ὅπως ἕξουσιν . 
Θεόφιλόν φασι παρ’ ὑμῖν γενόμενον ἄνδρα σοφὸν σιωπᾶν πρὸς ὑμᾶς καὶ μηδὲν ἐθέλειν διαλέγεσθαι . 
καίτοι τίνα γνώμην νομίζετε αὐτὸν ἔχειν ; 
πότερον ὡς σοφοὺς ὑμᾶς καὶ μὴ δεομένους θεραπείας ; 
ἢ μᾶλλον ὡς ἀνιάτων ἀπεγνωκέναι ; 
παραπλήσιον γάρ , ὥσπερ εἴ τις τῶν ἐμπόρων πολλὰ καὶ τίμια ἔχων καταπλεύσειεν εἰς πόλιν , ἔπειθ’ ὑπ’ ἀνέμων τινῶν ἢ τύχης ἄλλης κρατούμενος καὶ διατρίβων ἐκεῖ χρόνον συχνὸν μήτε προθείη τῶν ὠνίων μηδὲν μήτε δείξειε μηδέποτε · δῆλον γὰρ ὡς ἐσχάτην τινὰ αὐτῶν πενίαν κατεγνωκὼς ἢ ἀπειρίαν οὐκ ἂν θέλοι μάτηνἐνοχλεῖσθαι , σαφῶς εἰδὼς ὅτι οὔτ’ ἂν ὠνήσαιτο τῶν ἀνθρώπων τούτων οὐθεὶς οὔτ’ ἂν ἴσως προσέλθοι . 
καὶ Θεόφιλος τοίνυν πολλὰ ἔχων καὶ μεγάλα ἔνδον ὤνια παρ’ αὑτῷ ταῦτα , συνειδὼς ὑμῖν τὴν ἐσχάτην ἀπορίαν , οὐ χρημάτων , ἀλλὰ νοῦ καὶ συνέσεως . 
τοιγαροῦν τέθνηκε κατασιωπήσας ὑμῶν τὴν πόλιν , τοῦτ’ ἔστι καταδικάσας αὐτήν , καὶ ὑμεῖς τοῦ δεῖνος μὲν πολλάκις ἀκηκόατε καὶ διαμέμνησθε τῶν σκωμμάτων αὐτοῦ καὶ τῶν τοῦ δεῖνος ᾀσμάτων , 
Θεοφίλου δὲ οὐκ οἶδα εἴ ποτε ἠκούσατε · ὥσπερ ἔφη τις τοὺς ἐν τῇ Ἀττικῇ κανθάρους , τοῦ καθαρωτάτου μέλιτος ὄντος , τοῦ μὲν μηδέποτε γεύσασθαι , μηδ’ ἂν ἐκχέηται , τῆς δὲ ἑτέρας τροφῆς.ἀλλ’ ἐστὲ ἱλαροὶ καὶ σκῶψαι πάντων δεινότατοι . 
οὐ δήμου τὸ ἐπιτήδευμα · πόθεν ; 
οὐδὲ πόλεως , ἀλλὰ Θερσίτου τινός · αὐτὸν γοῦν ἐκεῖνον εἴρηκεν Ὅμηρος ἐν τοῖς πᾶσιν Ἕλλησιν ἀφικέσθαι γελωτοποιόν · 
ἀλλ’ ὅτι οἱ εἴσαιτο γελοίιον Ἀργείοισιν ἔμμεναι . 
ἀλλ’ οὐ τὸ γελοῖον ἀγαθόν ἐστιν οὐδὲ τίμιον , ἀλλὰ τὸ χαίρειν · 
ἀπορίᾳ δὲ καὶ ἀγνοίᾳ χαρᾶς ἄνθρωποι διώκουσι γέλωτα . 
τὴν γοῦν βοτάνην ἀκηκόατε τὴν σαρδόνιον καλουμένην , ἣ γέλωτα μὲν ποιεῖ , χαλεπὸν δὲ τοῦτον καὶ ἐπ’ ὀλέθρῳ . 
μὴ οὖν σφόδρα οὕτως περιέχεσθετούτου , μηδὲ ἀμούσους καὶ φορτικὰς καὶ ἀμαθεῖς ποιεῖτε τὰς Χάριτας , ἀλλὰ μᾶλλον Εὐριπίδην μιμεῖσθε οὕτω λέγοντα · 
μὴ παυσαίμην τὰς Χάριτας 
Μούσαις ἀναμιγνύς , ἁδίσταν συζυγίαν · 
ἵνα μὴ τὸ Μουσεῖον ὑμῖν ἄλλως εἶναι δοκῇ τόπος ἐν τῇ πόλει , καθάπερ οἶμαι καὶ ἄλλοι τόποι μάτην προσαγορεύονται , τὸ πρᾶγμα μὴ ἔχοντες μετὰ τοῦ ὀνόματος . 
ἀλλὰ γὰρ δέδοικα μὴ κἀμοὶ συμβέβηκεν ὅ φασιν Αἰγυπτίων τινὶ τῶν σφόδρα ἀρχαίων μουσικῷ . 
ἐκείνῳ γὰρ τὸ δαιμόνιόν ποτε προειπεῖν καθ’ ὕπνον ὡς εἰς ὄνου ὦτα ᾅσεται . 
καὶ δὴ τὸν μὲν ἄλλον χρόνον οὐ προσεῖχεν οὐδὲ ἐφρόντιζε τοῦ ὀνείρατος , ὡς οὐδενὸς ὄντος . 
ἐπεὶ δὲ ὁ τύραννος τῶν Σύρων ἧκεν εἰς Μέμφιν , ἐκπληττομένων αὐτὸν τῶν Αἰγυπτίων ἐκάλεσεν . 
ἐπεδείκνυτο οὖν πάσῃ προθυμίᾳ καὶ τἀκριβέστερα τῆς τέχνης · ὁ δέ , οὐ γὰρ ἦν οἱ σύνεσις μουσικῆς , ἐκέλευε παύσασθαι αὐτὸν ἀτιμάσας . 
ὁ δὲ ἀναμνησθεὶς ἐκείνου τοῦ ὀνείρατος , Τοῦτ’ ἦν ἄρα , ἔφη , τὸ εἰς ὄνου ὦτα ᾅδειν . 
ὁ δὲ τύραννος ἀκούσας τῶν ἑρμηνέων οἷα ἔλεγεν ἔδει καὶ ἐμαστίγου τὸν ἄνδρα , καὶ τοῦτο πολέμου λέγουσιν αἴτιον γενέσθαι . 
ΤΑΡΣΙΚΟΣ ΠΡΩΤΟΣ . 
ἐγὼ θαυμάζω τί ποτ’ ἐστὶ τὸ ὑμέτερον καὶ τί προσδοκῶντες ἢ βουλόμενοι τοὺς τοιούτους ἀνθρώπους διαλέγεσθαι ὑμῖν ζητεῖτε , πότερον εὐφώνους οἴεσθε εἶναι καὶ φθέγγεσθαι ἥδιον τῶν ἄλλων , ἔπειτα ὥσπερ ὀρνέων ποθεῖτε ἀκούειν μελῳδούντων ὑμῖν ἢ δύναμιν ἄλλην ἔχειν ἔν τε ὀνόμασι καὶ διανοήμασι δριμυτέρας τινὸς πειθοῦς καὶ τῷ ὄντι δεινῆς , ἣν καλεῖτε ῥητορικήν , ἔν τε ἀγοραῖς καὶ περὶ τὸ βῆμα δυναστεύουσαν , ἤ τινα ἔπαινον καθ’ αὑτῶν ἀκούσεσθαι οἰόμενοι καὶ δημόσιον ὕμνον τῆς πόλεως , περί τε Περσέως καὶ 
Ἡρακλέους καὶ τοῦ Ἀπόλλωνος τῆς τριαίνης καὶ περὶ χρησμῶν τῶν γενομένων , καὶ ὥς ἐστε Ἕλληνες καὶ Ἀργεῖοι καὶ ἔτι βελτίους , καὶ ἀρχηγοὺς ἔχετε ἥρωας καὶ ἡμιθέους , μᾶλλον δὲ Τιτᾶνας · ἔτι δὲ οἶμαι περί τε τῆς χώρας καὶ τῶν ὀρῶν τῶν κατ’ αὐτὴν καὶ τοῦδε τοῦ Κύδνου , ὡς δεξιώτατος ἁπάντων ποταμῶν καὶ κάλλιστος , οἵ τε ἀπ’ αὐτοῦ πίνοντες ἀφνειοὶ καὶ μακάριοι καθ’ Ὅμηρον.ταῦτα γὰρ ἐστὶ μὲν ἀληθῆ , καὶ συνεχῶς αὐτὰ ἀκούετε τῶν τε ποιητῶν ἐν μέτροις καὶ ἄλλων ἀνδρῶν αὐτὸ τοῦτο ἔργον πεποιημένων ἐγκωμιάζειν , δεῖται δὲ μεγάλης τινὸς παρασκευῆς καὶ δυνάμεως . 
τί οὖν ἡμᾶς ἐλπίζετε ἐρεῖν ; 
ἢ τί μάλιστα ἀκοῦσαι σπεύδετε παρὰ ἀνδρῶν οὐκ εὐτραπέλων οὐδὲ πρὸς χάριν ὁμιλεῖν εἰδότων οὐδὲ αἱμύλων οὐδὲ ὑπὸ τρυφῆς ἰόντων ἐπὶ τοὺς λόγους ; 
ὅτι μὲν γὰρ οὐ χρήματα ἐλπίζοντες παρ’ ἡμῶν οὐδὲ ἄλλο τι δῶρον καὶ πάνυ ἐπίσταμαι . 
φέρε οὖν ἔγωγε εἴπω τὴν ἐμαυτοῦ ὑπόνοιαν . 
δοκεῖτέ μοι πολλάκις ἀκηκοέναι θείων ἀνθρώπων , οἳ πάντα εἰδέναι φασὶ καὶ περὶ πάντων ἐρεῖν ᾗ διατέτακται καὶ τίνα ἔχει φύσιν , περί τε ἀνθρώπων καὶ δαιμόνων καὶ περὶ θεῶν , ἔτι δὲ γῆς καὶ οὐρανοῦ καὶ θαλάττης , καὶ περὶ ἡλίου καὶ σελήνης καὶ τῶν ἄλλων ἄστρων , καὶ περὶ τοῦ σύμπαντος κόσμου , καὶ περὶ φθορᾶς καὶ γενέσεως καὶ μυρίων ἄλλων . 
ἔπειτ’ οἶμαι προσελθόντες ὑμῶν πυνθάνονται τί βούλεσθε αὐτοὺς εἰπεῖν καὶ περὶ τίνος , κατὰ τὸν Πίνδαρον , Ἰσμηνὸν ἢ χρυσηλάκατον Μελίαν ἢ Κάδμον · 
ὅ , τι δ’ ἂν ἀξιώσητε ὑμεῖς , ἔνθεν ἑλὼν ἄθρουν καὶ πολὺν ἀφήσει τὸν λόγον , ὥσπερ τι ῥεῦμα ἄφθονον ἐν αὐτῷ κατακεκλειμένον . 
ἔπειθ’ ὑμεῖς ἀκούοντες τὸ μὲν ἐξετάζειν καθ’ ἕκαστον ἢ ἀπιστεῖνἀνδρὶ σοφῷ φαῦλον ἡγεῖσθε καὶ ἄκαιρον , ἄλλως δὲ τῇ ῥώμῃ καὶ τῇ ταχυτῆτι τῶν λόγων ἐπαίρεσθε καὶ πάνυ χαίρετε ἀπνευστὶ ξυνείροντος τοσοῦτον ὄχλον ῥημάτων , καὶ πεπόνθατε ὅμοιον τοῖς ὁρῶσι τοὺς ἵππους τοὺς ἀπὸ ῥυτῆρος θέοντας · οὐδὲν ὠφελούμενοι θαυμάζετε δὲ ὅμως καὶ μακάριόν φατε κτῆμα . 
καίτοι καὶ τοῖς ἵπποις ἰδεῖν ἔστιν οὐ τοὺς δεσπότας χρωμένους πολλάκις , ἀλλὰ φαῦλον ἀνδράποδον . 
ἡ μὲν οὖν τοιάδε ἀκρόασις θεωρία τις οὖσα καὶ πομπὴ παραπλήσιον ἔχει τι ταῖς ἐπιδείξεσι τῶν καλουμένων ἰατρῶν , οἳ προκαθίζοντες ἐν τῷ μέσῳ ξυμβολὰς ἄρθρων καὶ ὀστέων συνθέσεις καὶ παραθέσεις καὶ τοιαῦθ’ ἕτερα ἐπεξίασι , πόρους καὶ πνεύματα καὶ διηθήσεις . 
οἱ δὲ πολλοὶ κεχήνασι καὶ κεκήληνται τῶν παιδίων μᾶλλον . 
ὁ δ’ ἀληθὴς ἰατρὸς οὐκ ἔστι τοιοῦτος οὐδὲ οὕτως διαλέγεται τοῖς ὄντως δεομένοις · πόθεν ; 
ἀλλὰ προσέταξε τί δεῖ ποιεῖν , καὶ φαγεῖν βουλόμενον ἢ πιεῖν ἐκώλυσε , καὶ λαβὼν ἔτεμεν ἀφεστηκός τι τοῦ σώματος . 
ὥσπερ οὖν εἰ συνελθόντες οἱ κάμνοντες εἶτ’ ἐπὶ τὸν ἰατρὸν ἐπεκώμαζον καὶ κωθωνίζεσθαι ἠξίουν , οὐκ ἂν αὐτοῖς κατ’ ἐλπίδα τὸ πρᾶγμα ἀπήντησεν , ἀλλ’ ἴσως ἠγανάκτουν πρὸς τὴν ὑποδοχήν , ταὐτό μοι πεπονθέναι δοκοῦσιν οἱ πολλοὶ ξυνιόντες ἐπὶ τὸν τοιοῦτον καὶ λέγειν κελεύοντες , ἄγευστοι δῆλον ὅτι τῶν τῆς ἀληθείας ὄντες λόγων , ἔπειθ’ ἡδύ τι καὶ προσηνὲς ἀκούσεσθαι προσδοκῶντες . 
φέρε δὴ πρὸς τῶν θεῶν , ἆρα ἀνέξεσθε , εἰ μὴ πάνυ τις τῇ παρρησίᾳ χρῷτο μηδὲ ἐπὶ πάντα ἔρχοιτο τὰ προσόντα ὑμῖν , ἀλλ’ ἓν εἴποι τι μόνον ἢ δεύτερον ; 
σκοπεῖτε δὴ μὴ ταὐτὸ πάσχητε Ἰλιεῦσιν ἐκείνοις , οἳ τραγῳδόν τινα ἐπιδημήσαντα ἠνώχλουν , ἐπιδείξασθαι κελεύοντες · 
ὁ δὲ ἐᾶν αὐτοὺς ἠξίου καὶ τὴν ἡσυχίαν ἄγειν . 
ὅσῳ γὰρ ἄν , ἔφη , κρεῖττον ἀγωνίσωμαι , τοσούτῳ φανήσεσθε ὑμεῖς ἀτυχέστεροι . 
τὸν οὖν φιλόσοφον κρεῖττόν ἐστι τοῖς πολλοῖς σιωπῶντα ἐᾶν . 
σκοπεῖτε δὲ τὸ πρᾶγμα οἷόν ἐστιν . 
Ἀθηναῖοι γὰρ εἰωθότες ἀκούειν κακῶς , καὶ νὴ Δία ἐπ’ αὐτὸ τοῦτο συνιόντες εἰς τὸ θέατρον ὡς λοιδορηθησόμενοι , καὶ προτεθεικότες ἀγῶνα καὶ νίκην τοῖς ἄμεινον αὐτὸ πράττουσιν , οὐκ αὐτοὶ τοῦτο εὑρόντες , ἀλλὰ τοῦ θεοῦ συμβουλεύσαντος , Ἀριστοφάνους μὲν ἤκουον καὶ Κρατίνου καὶ 
Πλάτωνος , καὶ τούτους οὐδὲν κακὸν ἐποίησαν . 
ἐπεὶ δὲ Σωκράτης ἄνευ σκηνῆς καὶ ἰκρίων ἐποίει τὸ τοῦ θεοῦ πρόσταγμα , οὐ κορδακίζων οὐδὲ τερετίζων , οὐχ ὑπέμειναν . 
ἐκεῖνοι μὲν γὰρ ὑφορώμενοι καὶ δεδιότες τὸν δῆμον ὡς δεσπότην ἐθώπευον , ἠρέμα δάκνοντες καὶ μετὰ γέλωτος , ὥσπερ αἱ τίτθαι τοῖς παιδίοις , ὅταν δέῃ τιτῶν ἀηδεστέρων πιεῖν αὐτά , προσφέρουσι μέλιτι χρίσασαι τὴν κύλικα . 
τοιγαροῦν ἔβλαπτον οὐχ ἧττον ἤπερ ὠφέλουν , ἀγερωχίας καὶ σκωμμάτων καὶ βωμολοχίας ἀναπιμπλάντες τὴν πόλιν . 
ὁ δὲ φιλόσοφος ἤλεγχε καὶ ἐνουθέτει . 
καὶ μὴν ὅσῳ τὸ λοιδορεῖν καὶ τὴν ἀβελτερίαν τὴν ἑκάστου καὶ τὴν πονηρίαν φανερὰν ποιεῖν κρεῖττόν ἐστι τοῦ χαρίζεσθαι διὰ τῶν λόγων καὶ τοῖς ἐγκωμίοις θρύπτειν τοὺς ἀκούοντας , οὐχ ἥκιστα ἐκεῖθεν εἴσεσθε . 
δύο γὰρ ποιητῶν γεγονότων ἐξ ἅπαντος τοῦ αἰῶνος , οἷς οὐδένα τῶν ἄλλων ξυμβάλλειν ἄξιον , Ὁμήρου τε καὶ Ἀρχιλόχου , τούτων Ὅμηρος μὲν σχεδὸν πάντα ἐνεκωμίασε , καὶ θηρία καὶ φυτὰ καὶ ὕδωρ καὶ γῆνκαὶ ὅπλα καὶ ἵππους , καὶ οὐδὲν ἔσθ’ ὅτου μνησθεὶς χωρὶς ἐπαίνου τε καὶ τιμῆς , ὡς ἂν εἴποι τις , παρῆλθεν . 
ὃν γοῦν μόνον ἐξ ἁπάντων ἐβλασφήμησε Θερσίτην , καὶ τοῦτον λιγὺν εἶναί φησιν ἀγορητήν . 
Ἀρχίλοχος δὲ ἐπὶ τὴν ἐναντίαν ἧκε , τὸ ψέγειν , ὁρῶν οἶμαι τούτου μᾶλλον δεομένους τοὺς ἀνθρώπους , καὶ πρῶτοναὑτὸν ψέγει . 
τοιγαροῦν μόνος καὶ μετὰ τὴν τελευτὴν καὶ πρὶν ἢ γενέσθαι τῆς μεγίστης ἔτυχε μαρτυρίας παρὰ τοῦ δαιμονίου . 
τὸν μέν γε ἀποκτείναντα αὐτὸν ὁ Ἀπόλλων ἐξελαύνων ἐκ τοῦ νεὼ 
Μουσῶν αὐτὸν ἀνεῖπε θεράποντα ἀνῃρηκέναι . 
καὶ τὸ δεύτερον , ὡς ἀπελογεῖτο ἐν πολέμῳ λέγων ἀποκτεῖναι , πάλιν Μουσῶν θεράπονταἔφη τὸν Ἀρχίλοχον . 
τῷ πατρὶ δὲ αὐτοῦ χρωμένῳ πρὸ τῆς γενέσεως ἀθάνατόν οἱ παῖδα γενήσεσθαι προεῖπεν . 
ὥσθ’ ὁ λοιδορεῖν ἱκανὸς καὶ καθάπτεσθαι καὶ φανερὰ τῷ λόγῳ ποιεῖν τὰ ἁμαρτήματα δῆλον ὅτι κρείττων ἐστὶ καὶ προκέκριται τῶν ἐπαινούντων . 
εἰ δ’ ἄρα ὑμεῖς ἐπαινούμενοι μᾶλλον ἥδεσθε , ἐπ)ἄλλους ὑμῖν ἰτέον . 
ὅταν οὖν πρῶτον αὑτόν τινα ἴδητε κολακεύοντα ἐν ἅπασιν οἷς ποιεῖ καὶ χαριζόμενον ἐν τροφαῖς , ἐν ἐσθῆσι , καὶ περιιόντα ἀκόλαστον , τοῦτον οἴεσθε κολακεύσειν καὶ ὑμᾶς καὶ παρὰ τούτου προσδοκᾶτε λόγον ἡδύν , ὃν ὑμεῖς ἔπαινον ὀνομάζετε , τρυφῶντα δὴ παρὰ τρυφῶντος . 
ὅταν δὲ αὐχμηρόν τινα καὶ συνεσταλμένον ἴδητε καὶ μόνον βαδίζοντα , πρῶτον αὑτὸν ἐξετάζοντα καὶ λοιδοροῦντα , μὴ ζητεῖτε παρὰ τοῦ τοιούτου μηδεμίαν θωπείαν μηδὲ ἀπάτην , μηδὲ τὸν δεξιὸν ἐκεῖνον καὶ προσηνῆ λόγον , ὃς δὴ μάλιστα διατρίβει περὶ δήμους καὶ σατράπας καὶ τυράννους . 
οὔτοι τοιοίδ’ εἰσὶν ὑποδρηστῆρες ἐκείνων , ἀλλὰ νέοι , χλαίνας εὖ εἱμένοι ἠδὲ χιτῶνας , αἰεὶ δὲ λιπαροὶ κεφαλὰς καὶ καλὰ πρόσωπα . 
οἵδε μὲν γὰρ ὥσπερ ἐπίκωμοί τινες ἥκουσιν εἰς τὸν βίον αὐλούμενοι καὶ ᾀδόμενοι καὶ μεθύοντες εἰς ἑορτήν τινα καὶ πανήγυριν ἀσώτων εἰσβεβληκέναι νομίζοντες . 
ἀλλ’ ὅστις ἰδὼν ὅσα δεινὰ καὶ δυσχερῆ καὶ ὅτι μεστὰ πάντα πολεμίων καὶ ἐχθρῶν , ὅπου τρυφὴ καὶ ἀπάτη δυναστεύουσιν , αὐτόν μιν πληγῇσιν ἀεικελίῃσι δαμάσσας , σπεῖρα κάκ’ ἀμφ’ ὤμοισι βαλών , οἰκῆι ἐοικώς , ἀνδρῶν θρυπτομένων κατέδυ πόλιν εὐρυάγυιαν · 
ἐπ’ οὐδενὶ κακῷ τῶν πέλας , ὥσπερ Ὀδυσσεὺς ἐπὶ κακῷ τῶν μνηστήρων ἧκε τοιοῦτος , ἀλλὰ τοὐναντίον ζητῶν ἂν ἄρα τι δύνηται λαθὼν ἀγαθὸν ἐργάσασθαι · τί δὴ κινεῖτε τὸν τοιοῦτον ἢ τί προκαλεῖσθε δύσκολόν τινα καὶ ἄγριον ὑμῖν φανούμενον δημηγόρον ; 
οὐ γὰρ ὑμῶν παρεσκεύασται τὰ ὦτα δέξασθαι τραχεῖς τε καὶ στερεοὺς λόγους · ἀλλ’ ὥσπερ ἀσθενεῖς ὁπλαὶ κτηνῶν τῶν ἐν μαλακοῖς τε καὶ λείοις τραφέντων χωρίοις , ὁμοίως ὦτα τρυφερὰ ἐν κολακείᾳ τραφέντα καὶ λόγοις ψευδέσι . 
τί οὖν προθυμεῖσθε ἀκούειν ὧν οὐκ ἀνέξεσθε ; 
ἀλλὰ μὴν τοιοῦτον πεπόνθατε οἷον 
Αἴσωπος ἔφη τοὺς ὀφθαλμοὺς παθεῖν , ἐπειδὴ ἑαυτοὺς μὲν ἐνόμιζον πλείστου εἶναι ἀξίους , τὸ στόμα δὲ ἑώρων ἀπολαῦον τῶν τε ἄλλων καὶ δὴ τοῦ μέλιτος ἡδίστου ὄντος . 
οὐκοῦν ἠγανάκτουν τε καὶ ἐμέμφοντο τῷ ἀνθρώπῳ . 
ἐπεὶ δὲ αὐτοῖς ἐνῆκε τοῦ μέλιτος , οἱ δὲ ἐδάκνοντό τε καὶ ἐδάκρυον καὶ δριμὺ καὶ ἀηδὲς αὐτὸ ἡγοῦντο . 
μὴ οὖν καὶ ὑμεῖς ἐπιζητεῖτε γεύσασθαι τῶν ἐκ φιλοσοφίας λόγων , ὥσπερ ὀφθαλμοὶ μέλιτος · ἔπειτα οἶμαι καὶ δακνόμενοι δυσχερανεῖτε καὶ φήσετε ἴσως οὐδαμῶς φιλοσοφίαν εἶναι τὸ τοιοῦτον , ἀλλὰ λοιδορίαν καὶ βλάβην.ἡγεῖσθε μὲν γάρ , ὦ ἄνδρες , εὐδαίμονας ἑαυτοὺς καὶ μακαρίους , ἐπειδὴ πόλιν τε μεγάλην οἰκεῖτε καὶ χώραν ἀγαθὴν νέμεσθε καὶ πλεῖστα δὴ καὶ ἀφθονώτατα παρ’ αὑτοῖς ὁρᾶτε τὰ ἐπιτήδεια , καὶ ποταμὸς ὑμῖν οὗτος διὰ μέσης διαρρεῖ τῆς πόλεως , πρὸς τούτοις δὲ μητρόπολις ἡ Ταρσὸς τῶν κατὰ Κιλικίαν . 
ὁ δὲἈρχίλοχος , ὅν φημι τῷ Ἀπόλλωνι ἀρέσαι , περὶ στρατηγοῦ λέγων οὕτω φησίν · 
οὐ φιλέω μέγαν στρατηγὸν οὐδὲ διαπεπλιγμένον οὐδὲ βοστρύχοισι γαῦρον οὐδ’ ὑπεξυρημένον · 
ἀλλά μοι , φησίν , εἴη ῥαιβός , ἀσφαλῶς βεβηκὼς καὶ ἐπὶ κνήμαισινδασύς . 
μὴ οὖν αὐτὸν οἴεσθε στρατηγὸν μὲν μὴ ἀγαπᾶν οἷον εἴρηκε , μηδ’ ἐν σώματος μεγέθει καὶ κόμῃ τίθεσθαι τὸ τοῦ στρατηγοῦ ὄφελος , πόλιν δ’ ἂν ἐπαινέσαι ποτὲ εἰς ταῦτα ὁρῶντα , ποταμοὺς καὶ βαλανεῖα καὶ κρήνας καὶ στοὰς καὶ πλῆθος οἰκιῶν καὶ μέγεθος · κόμῃ γὰρ ἀτεχνῶς καὶ βοστρύχοις ταῦτα ἔοικεν · ἀλλ)ἔμοιγε δοκεῖ μᾶλλον ἂν τούτων προκρῖναι σμικράν τε καὶ ὀλίγην σωφρόνως οἰκουμένην κἂν ἐπὶ πέτρας . 
ἀλλὰ Ἀρχίλοχος μὲν οὕτως εἶπεν , Ὅμηρος δὲ πῶς ; 
οὐχ ὁ μὲν Ὀδυσσεὺς νησιώτης ἦν οὐδὲ τῶν συμμέτρων νήσων · πόθεν ; 
οὐδὲ τῶν ἐγκάρπων , ἀλλ’ ἣν μόνον ἐπαινέσαι θέλων αἰγίβοτον εἴρηκεν . 
ἀλλ’ ὅμως φησὶ τῇ τούτουβουλῇ τε καὶ γνώμῃ καὶ τὴν Τροίαν αἱρεθῆναι , τηλικαύτην πόλιν καὶ τοσούτων ἄρχουσαν , ὅσσον Λέσβος ἄνω μακάρων ἕδος ἐντὸς ἐέργει . 
καὶ Φρυγίη καθύπερθε καὶ Ἑλλήσποντος ἀπείρων · 
ἣν πάντας φησὶ μυθεῖσθαι πολύχρυσον , πολύχαλκον . 
μή τι οὖνὤνησεν αὐτοὺς ἢ τοῦ πλούτου τὸ μέγεθος ἢ τῶν ὑπηκόων ἢ τῶν συμμάχων τὸ πλῆθος ἢ τῶν πεδίων ἢ τῆς Ἴδης τὸ κάλλος ἢ τοῦ 
Σιμόεντος ἢ τοῦ Ξάνθου τοῦ δινήεντος , ὃν ἀθάνατος τέκετο Ζεύς . 
καίτοι φησὶ καὶ πηγάς τινας πάνυ καλὰς ἐν τῷ προαστείῳ , τὴν μὲν ἀλεεινὴν καὶ σφόδρα προσηνοῦς ὕδατος , ὥστε καὶ καπνὸν ἀπ’ αὐτῆς ἐγείρεσθαι , τὴν δ’ ἐοικυῖαν τῇ ψυχρότητι κρυστάλλῳ τοῦ θέρους , ὥστε καὶ θέρους καὶ χειμῶνος μὴ δυσχερῶς πλύνειν τὰς καλὰς Τρώων θυγατέρας . 
οὐ μόνον δὲ πλούτῳ καὶ χώρας ἀρετῇ καὶ πλήθει διέφερον , ἀλλὰ καὶ ἄνθρωποι κάλλιστοι παρ’ αὐτοῖς ἐγίγνοντο , καὶ ἄνδρες καὶ γυναῖκες , καὶ ἵπποι τάχιστοι , καὶ θεοφιλεῖς ἐδόκουν εἶναι , καὶ τείχει καρτερωτάτῳ περιπεφραγμένοι ἦσαν . 
τὸ μέν γε τεῖχος αὐτοῖς Ποσειδῶνος ἔργον ἦν καὶ Ἀπόλλωνος . 
ὁ δὲ Ζεὺς τῶν ὑπὸ τὸν ἥλιον πόλεων ἐκείνην ἔφη μάλιστα ἀγαπῆσαι . 
τάχος δ’ ἵππων , ὥστε ἐπ’ ἄκρων θεῖν τῶν σταχύων . 
ἐπὶ κάλλει δὲ Γανυμήδην ὁ Ζεὺς ἐποιήσατο οἰνοχόον . 
Ἀλεξάνδρῳ δὲ ἐκ τῆς Ἑλλάδος ἐπηκολούθησεν ἡ ἀρίστη τῶν ἐκεῖθεν γυναικῶν . 
τὴν δὲ Κασσάνδραν Ὅμηρος οὔ φησι λείπεσθαι τῆς Ἀφροδίτης τὸ εἶδος. ἀλλ’ ὅμως , ἐπειδὴ τρυφὴ καὶ ὕβρις εἰσῆλθεν αὐτοὺς καὶ παιδείας καὶ σωφροσύνης οὐδὲν ᾤοντο δεῖσθαι , πολὺ πάντων ἀτυχέστατοι γεγόνασιν . 
οὐχ ἡ σύμπασα χθὼν ταῖς συμφοραῖς αὐτῶν διατεθρύληται ; 
καὶ οὐδὲν ὤνησεν αὐτοὺς οὔτε τῶν ἵππων τὸ τάχος οὔτε ὁ Ζεὺς οὔτε ὁ Γανυμήδης , ἀλλ’ ὑπ’ ἀνδρὸς ἐξ οὕτω λυπρᾶς καὶ ἀδόξου πόλεως ἀπώλοντο , καὶ ἴσχυσεν ὁ τῆς Ἰθάκης πολίτης περιγενέσθαι τῶν ἐκ τοῦ Ἰλίου πάντων , καὶ τὴν εὐρυάγυιαν ἅπασαν πορθῆσαι καὶ ἀνελεῖν ; 
οὐδὲ γὰρ οὐδ’ οἱ θεοὶ φιλοῦσιν ἔτι τοὺς ἀσελγεῖς καὶ ἄφρονας καὶ ἀκολάστους καὶ πρὸς ὕβριν ἐγκλίνοντας καὶ ῥᾳθυμίαν καὶ τρυφήν . 
ὥστε μὴ τούτοις θαρρεῖτε μηδὲ ἀποδέχεσθε τὸν συνηδόμενον ὑμῖν καὶ θαυμάζοντα λόγον μηδὲ τοὺς δεινοὺς ἐγκωμιάζειν · οὗτοι μὲν γὰρ ἐξαπατῶσιν ὑμᾶς καὶ μάτην ἐπαίρουσιν , ὥσπερ νηπίους παῖδας · ἀλλὰ μᾶλλον , ὃς ὑμῖν δείξει τι τῶν ἁμαρτημάτων , καὶ πρῶτον ἁπάντων , ἂν δύνηται , παρασκευάσει φρονεῖν ὑμᾶς , ὅτι τούτων ἕνεκεν , ὧν εἶπον , οὐκ ἐστὲ εὐδαίμονες , οὐδ’ ἂν ὁ Νεῖλος ὑμῶν διέρχηται τὴν πόλιν τῆς Κασταλίας γενόμενος διαυγέστερος , οὐδ’ ἂν ὁ Πακτωλὸς ἐνθάδε φανεὶς μὴ κατὰ ψῆγμα τὸ χρυσίον ὑμῖν φέρῃ , καθάπερ φασὶ Λυδοῖς πρότερον , ἀλλ’ ἄθρουν ὥσπερ ἰλύν , μηδ’ ἂν Αἴγυπτον ἢ Βαβυλῶνα τῇ πολυτελείᾳ τῶν οἰκοδομημάτων ὑπερβάλλησθε . 
εἰ γὰρ ταῦτα δύναται ποιεῖν ἀνθρώπους μακαρίους , ποταμὸς ἢ κρᾶσις ἀέρος ἢ τόπος γῆς ἢ καὶ θαλάττης λιμένες ἢ ναὸς ἢ τεῖχος , οὐκ ἔστιν εἰπεῖν ὅσων λείπεσθε . 
Βυζαντίους ἐκείνους ἀκούετε παρ’ αὐτὸνοἰκοῦντας τὸν Πόντον , μικρὸν ἔξω τοῦ στόματος , αὐτομάτων ἰχθύων αὐτοῖς ἐπὶ τὴν γῆν ἐκπιπτόντων ἐνίοτε · ἀλλ’ ὅμως οὐδεὶς ἂν εἴποι διὰ τὸν ἰχθῦν εὐδαίμονας Βυζαντίους , εἰ μὴ καὶ τοὺς λάρους , οὐδὲ 
Αἰγυπτίους διὰ τὸν Νεῖλον οὐδὲ Βαβυλωνίους διὰ τὸ τεῖχος . 
οὐχ ὁ Πηνειὸς δῑ ἐρήμου ῥεῖ Θετταλίας ; 
οὐχ ὁ Λάδων διὰ τῆς Ἀρκαδίασἀναστάτου γενομένης ; 
οὐκ αὐτὸς ὁ Κύδνος ἄνω καθαρώτερος ; 
τί οὖν ; 
διὰ τοῦτο βελτίους φήσετε ἐκείνους ἑαυτῶν ; 
ἴσως μὲν ἀληθεύετε , ἐὰν λέγητε · οὐ μὴν ἐρεῖτε . 
τοὺς γὰρ ἀπείρους τρυφῆς καὶ πανουργίας , τούτους ἐγώ φημι πράττειν ἄμεινον . 
τί δ’ αὐτῆς τῆς 
Ἰταλίας ; 
οὐ Σύβαρις μὲν ὅσῳ μάλιστα ἐτρύφησεν , τοσούτῳ θᾶττονἀπώλετο ; 
Κρότων δὲ καὶ Θούριοι καὶ Μεταπόντιον καὶ Τάρας , ἐπὶ τοσοῦτον ἀκμάσασαι καὶ τηλικαύτην ποτὲ σχοῦσαι δύναμιν , ποίας πόλεως οὐκ εἰσὶ νῦν ἐρημότεραι ; 
πολὺ δ’ ἂν ἔργον εἴη πάντας ἐπεξιέναι τοὺς διὰ τρυφὴν ἀπολωλότας , Λυδοὺς πάλαι , Μήδους , 
Ἀσσυρίους πρότερον , τὰ τελευταῖα Μακεδόνας · οἳ νεωστὶμὲν τὰ ῥάκη περιῃρημένοι καὶ ποιμένες ἀκούοντες καὶ τοῖς Θρᾳξὶ περὶ τῶν μελινῶν μαχόμενοι τοὺς Ἕλληνας ἐκράτησαν , εἰς τὴν Ἀσίαν διέβησαν , ἄχρις Ἰνδῶν ἦρξαν . 
ἐπεὶ δὲ τὰ ἀγαθὰ τὰ Περσῶν ἔλαβον , τούτοις ἐπηκολούθησε καὶ τὰ κακά . 
τοιγαροῦν ἅμα σκῆπτρα καὶ ἁλουργίδες καὶ Μηδικὴ τράπεζα καὶ τὸ γένος αὐτῶν ἐξέλιπεν · ὥστε νῦν εἴ τις διέρχοιτο Πέλλαν , οὐδὲ σημεῖον ὄψεται πόλεως οὐδέν , δίχα τοῦ πολὺν κέραμον εἶναι συντετριμμένον ἐν τῷ τόπῳ . 
καίτοι μένει τὰ χωρία τῶν πόλεων , ὧν εἶπον , καὶ τῶν ἐθνῶν , οἷα καὶ πρότερον ἦν , καὶ τοὺς ποταμοὺς οὐδεὶς ἄλλοσε ἔτρεψεν , οὐδ’ εἴ τι τοιοῦτον ἦν ἕτερον · ἀλλ’ ὅμως ὧν ἂν πολυτέλεια καὶ τρυφὴ ἅψηται , τούτοις οὐκ ἔστι πλείω χρόνον διαγενέσθαι . 
μὴ γὰρ οἴεσθε τοὺς κριοὺς μηδὲ τὰς ἑλεπόλεις καὶ τὰς ἄλλας μηχανὰς οὕτως ἀνατρέπειν ὡς τρυφήν , εἴτε ἄνδρα βούλεταί τις πεπτωκότα ἰδεῖν εἴτε πόλιν . 
οὐ ποταμός ἐστιν οὐδὲ πεδίον οὐδὲ λιμὴν ὁ ποιῶν εὐδαίμονα πόλιν οὐδὲ χρημάτων πλῆθος οὐδὲ οἰκοδομημάτων οὐδὲ θησαυροὶ θεῶν , οἷς οὐδὲν προσέχει τὸ δαιμόνιον · οὐδ’ ἂν εἰς τὰς πόλεις τινὲς μεταφέρωσι τὰ ὄρη καὶ τὰς πέτρας ξὺν πολλῇ ταλαιπωρίᾳ καὶ πόνοις καὶ μυρίοις ἀναλώμασιν · ἀλλὰ σωφροσύνη καὶ νοῦς ἐστι τὰ σῴζοντα . 
ταῦτα ποιεῖ τοὺς χρωμένους μακαρίους , ταῦτα τοῖς θεοῖς προσφιλεῖς , οὐχὶ λιβανωτὸς οὐδὲ σμύρνα · 
πόθεν ; 
οὐδὲ ῥίζαι καὶ δάκρυα δένδρων οὐδὲ τὰ Ἰνδῶν καὶ Ἀράβων φρύγανα . 
ὑμεῖς δέ , ἂν μὲν ἐκ τύχης ὁ ποταμὸς μεταβάλῃ καὶ ῥυῇ θολερώτερος , ἄχθεσθε καὶ πρὸς τοὺς πρῶτον ἐπιδημήσαντας αἰτίαν λέγετε · τὸν δὲ τρόπον τῆς πόλεως μεταβάλλοντα ὁρῶντες καὶ χείρω γιγνόμενον καὶ τεταραγμένον ἀεὶ μᾶλλον οὐ φροντίζετε . 
ἀλλὰ ὕδωρ μὲν οὐ μόνον πίνειν βούλεσθε καθαρόν , ἀλλὰ καὶ ὁρᾶν · 
ἦθος δὲ καθαρὸν καὶ μέτριον οὐ ζητεῖτε . 
καίτοι πολλάκις ἀκοῦσαί τινων ἔστι · μὴ γὰρ ἡμεῖς μόνοι μεταβεβλήκαμεν , ἀλλ’ οὐχὶ σχεδὸν ἅπαντες ; 
ἔστι δὲ τοῦτο καθάπερ εἴ τις ἐν λοιμῷ διὰ τὸ πάντας ἢ τοὺς πλείστους νοσεῖν μηδεμίαν ἐθέλοι ποιεῖσθαι πρόνοιαν , ὥστε αὐτὸς ὑγιαίνειν , ἢ νὴ Δία ἐν θαλάττῃ χειμαζόμενος , ἔπειτα πάντας ὁρῶν τοὺς ἐν τῇ νηὶ κινδυνεύοντας ἀμελοῖ τῆς σωτηρίας . 
τί δέ ; 
ἂν ὅλος καταδύηται στόλος , διὰ τοῦτο ἧττόν ἐστιν ἄτοπον τὸ ξυμβαῖνον ; 
(τί οὖν ἁμαρτάνομεν ἡμεῖς ; ) τὰ μὲν ἄλλα ἐῶ . 
γελοῖον γάρ , εἴ τις πρὸς τὸν ὅλως οὐκ ἐπιστάμενον κιθαρίζειν , ἔπειτα ὡς ἔτυχε κρούοντα , ἐπιχειροῖ λέγειν ὅ , τι ἥμαρτεν ἢ τίνα φθόγγον παρέβη . 
τοσοῦτον δὲ μόνον εἰπεῖν ἄξιον , ὃ μηδεὶς ἂν ἀρνήσαιτο . 
φημὶ δὴ θαυμαστόν τι πάθος ἐν τῇ πόλει ταύτῃ πεπονθέναι πολλούς , ὃ παρ’ ἄλλοις τισὶ πρότερον ἤκουον μᾶλλον ἢ παρ’ ὑμῖν γιγνόμενον . 
τί δὲ τοῦτ’ ἔστιν ἂν μὴ δύνωμαι δηλῶσαι σαφῶς , ἀλλὰ ὑμεῖς γε πειρᾶσθε ὑπονοεῖν · καὶ μηδέν με νομίσητε τῶν ἀπορρήτων λέγεινμηδ’ ὃ κρύπτουσιν οἱ ποιοῦντες , εἰ καὶ σφόδρα δόξει θαυμαστόν . 
μεταξὺ γοῦν ὀρθοὶ βαδίζοντες , λαλοῦντες οἱ πλείους καθεύδουσιν · 
εἰ δ’ ἐγρηγορέναι τοῖς πλείοσι δοκοῦσιν , οὐδὲν ἂν εἴη τοῦτο . 
καὶ γὰρ τοὺς λαγὼς φήσει τις ἐγρηγορέναι τῶν ἀπείρων , ἐὰν ἴδῃ κοιμωμένους . 
πόθεν οὖν ἐγνώσθη τοῦτο ; 
ἐξ ἑτέρων τινῶν , ἃ σημεῖάἐστι τοῦ καθεύδειν · ἐπεὶ τά γε ὄμματα αὐτῶν ἀναπέπταται . 
τί οὖν οὗτοι ποιοῦσι κοιμωμένων ; 
πολλὰ μὲν δὴ τά γε ἄλλα · σχεδὸν γὰρ πάντα ὀνείρασιν ἔοικεν αὐτῶν τὰ ἔργα · καὶ γὰρ χαίρουσι μάτην καὶ λυποῦνται καὶ θρασύνονται καὶ δεδοίκασι , μηδενὸς ὄντος , καὶ σπουδάζουσι , καὶ τῶν ἀδυνάτων ἐπιθυμοῦσι , καὶ τὰ μὴ ὄντανομίζουσιν εἶναι , καὶ τῶν ὄντων οὐκ αἰσθάνονται . 
πλὴν ταῦτα μὲν ἴσως κοινὰ καὶ ἡμῶν ἐστιν . 
ἐκεῖνο δὲ οἶμαι φανερώτατον ὕπνου τεκμήριον ποιοῦσι , ῥέγκουσιν . 
οὐ γὰρ ἔχω μὰ τοὺς θεοὺς εἰπεῖν εὐπρεπέστερον . 
καίτοι καὶ τῶν κοιμωμένων ὀλίγοι μὲν ἀεὶ τοῦτο πάσχουσι · τῶν δὲ ἄλλων τοῖς μεθύουσι ξυμβαίνει καὶ τοῖς ἐμπλησθεῖσι καὶ τοῖς μὴ καλῶς κατακειμένοις . 
ἐγὼ δέ φημι τοῦτο τὸ ἔργον αἰσχρὰν τὴν πόλιν ποιεῖν καὶ δημοσίᾳ καταισχύνειν , καὶ τὴν μεγίστην ὕβριν εἰς τὴν πατρίδα ὑβρίζειν τοὺς μεθ’ ἡμέραν τούτους κοιμωμένους , καὶ δικαίως ἂν αὐτοὺς ἐξορισθῆναι καὶ παρ’ ὑμῶν καὶ πανταχόθεν . 
οὐδὲ γὰρ μέτριόν ἐστι τὸ γιγνόμενον οὐδὲσπανίως συμβαῖνον , ἀλλ’ ἀεὶ καὶ πανταχοῦ τῆς πόλεως , κἂν ἀπειλῇ τις κἂν παίζῃ κἂν καταγελᾷ . 
καὶ τὸ λοιπὸν ἤδη ξύνηθές ἐστι καὶ τοῖς πάνυ σμικροῖς παισί , καὶ τῶν τελείων ὅσοι δοκοῦσιν αἰδεῖσθαι , προάγονται πολλάκις ὥσπερ ἐπὶ δώρῳ τινὶ χρῆσθαι , κἂν ἐπιστήσαντες διατραπῶσιν , ἀνέπνευσαν γοῦν ὅμοιον . 
εἰ δή τις ὑπῆρχε τοιαύτη πόλις , ὥστε ἀεὶ θρηνούντων ἐν αὐτῇ ἀκούειν καὶ μηδένα δύνασθαι δίχα τῆς δυσφημίας ταύτης προελθεῖν μηδὲ ἐπ’ ὀλίγον , πρὸς τοῦ Διὸς ἔστιν ὅστις ἂν ἡδέως ἐπεδήμησεν ; 
καίτοι τὸ μὲν θρηνεῖν , ὡς ἂν εἴποι τις , ἀτυχίας ἐστὶ σημεῖον , τὸ δὲ τοιοῦτον ἀναισχυντίας , ἀσελγείας τῆς ἐσχάτης . 
οὐκοῦν εἰκὸς ἐν δυστυχέσι μᾶλλον ἀνθρώποις ἐθέλειν διατρίβειν ἢ ἀκολάστοις . 
ἐγὼ μὲν γὰρ οὐκ ἂν ἑλοίμην ἀκούειν οὐδὲ αὐλούντων διηνεκῶς · ἀλλ’ εἴ τις ἔστι τοιοῦτος τόπος , ἐν ᾧ συνεχής ἐστιν ἦχος εἴτε αὐλῶν εἴτε ᾠδῆς εἴτε κιθάρας , οἷον δή φασι τὸν τῶν Σειρήνων εἶναι σκόπελον ἀεὶ μελῳδούμενον , οὐκ ἂν δυναίμην ἐκεῖσε ἐλθὼν διάγειν . 
τὸν δέ γε ἄγριον τοῦτον καὶ χαλεπὸν ἦχον τίς ἂν μέτριος ἄνθρωπος ὑπομείνειεν ; 
ἀλλ’ ἐὰν μέν τις οἴκημα παριὼν ἀκούσῃ τοῦ τοιούτου , δῆλον ὅτι φήσει χαμαιτυπεῖον αὐτὸ εἶναι . 
τὴν δὲ πόλιν τί φήσουσιν , ἐν ᾗ πανταχοῦ σχεδὸν εἷς ἐπικρατεῖ φθόγγος , καὶ οὔτε καιρὸν οὔτε ἡμέραν οὔτε τόπον ἐξαίρετον οὐδένα ποιοῦνται , ἀλλ’ ἐν στενωποῖς , ἐν οἰκίαις , ἐν ἀγοραῖς , παρὰ τὸ θέατρον , ἐν τῷ γυμνασίῳ δυναστεύει τὸ πρᾶγμα ; 
καὶ αὐλοῦντος μὲν ἕωθεν οὐδενὸς ἀκήκοα ἐγὼ μέχρι νῦν ἐν τῇ πόλει , τοῦτο δὲ τὸ θαυμαστὸν μέλος εὐθὺς ἅμα τῇ ἡμέρᾳ κινεῖται . 
καίτοι με οὐ λέληθεν ὅτι ἴσως τινὲς ληρεῖν με νομίζουσι τὰ τοιαῦτα ἐξετάζοντα , καὶ μηδὲν εἶναι παρὰ τοῦτο , μόνον ἂν τὰ λάχανα ἁμάξαις εἰσφέρητε καὶ πολλοὺς ἄρτους θεωρῆτε ἐν τῷ μέσῳ καὶ τὸ τάριχος ᾖ καὶ τὰ κρέα . 
σκοπούντων δὲ ὅμως αὐτοὶ τὸ πρᾶγμα οὕτως . 
εἴ τις αὐτῶν παραγένοιτο εἰς πόλιν , ἐν ᾗ πάντες ὅ , τι ἂν δεικνύωσι τῷ μέσῳ δακτύλῳ δεικνύουσι , κἂν δεξιὰν ἐμβάλλῃ τις , οὕτως ἐνέβαλε , κἂν προτείνῃ τὴν χεῖρα οὕτως , κἂν ὁ δῆμος χειροτονῶσι , κἂν οἱ δικασταὶ τὴν ψῆφον φέρωσι , ποίαν τινὰ ἡγήσονται τὴν πόλιν ταύτην ; 
ἐὰν δὲ ἀνασυράμενοι πάντες βαδίζωσιν , ὥσπερ ἐν λίμνῃ ; 
ἆρα ἀγνοεῖτε ὅτι ταῦτ’ ἐστὶ τὰ καθ’ ὑμῶν ἀφορμὴν δεδωκότα βλασφημίας , ὥστε δημοσίᾳ κατὰ τῆς πόλεως ἔχειν ὅ , τι λέγωσι τοὺς ἀπεχθῶς ὑμῖν διακειμένους ; 
ἀλλὰ πόθεν τὰς κερκίδας ὑμῖν ἐπιβοῶσιν ; 
καίτοι οὔ φασι δεῖν διαφέρειν οὔθ’ ὑμῖν οὔτε τοῖς ἄλλοις ὑπὲρ ὧν ἕτεροι λέγουσιν , ἀλλ’ ὑπὲρ ὧν αὐτοὶ ποιεῖτε. φέρε , ἂν καταλάβῃ τοιοῦτον πάθος δημοσίᾳ τινάς , ὥστε γυναικῶν λαβεῖν φωνὴν ἅπαντας καὶ μηδένα δύνασθαι μήτε νέον μήτε πρεσβύτερον ἀνδριστὶ μηδὲν εἰπεῖν · οὐ δόξει χαλεπὸν εἶναι καὶ παντὸς οἶμαι λοιμοῦ βαρύτερον ; οὐ γὰρ τὸ πυρέττειν αἰσχρὸν οὐδὲ τὸ ἀποθῄνσκειν · ὥστε πέμποιεν ἂν εἰς θεοῦ καὶ τὸ δαιμόνιον πολλὰ ἱλάσκοιντο . 
καίτοι τὸ μὲν γυναικῶν ἀφιέναι φωνὴν ἀνθρώπων ἐστὶ φωνὴν ἀφιέναι , καὶ οὐδεὶς ἂν ἀκούων γυναικὸς δυσχεράνειεν . 
ὁ δὲ τοιοῦτος ἦχος τίνων ἐστίν ; 
οὐχὶ τῶν ἀνδρογύνων ; 
οὐχὶ τῶν τὰ αἰδοῖα ἀποκεκομμένων ; οὐδὲ τούτων ἀεὶ καὶ πρὸς ἅπαντας , ἀλλὰ ἴδιον αὐτῶν ὥσπερ ξύμβολον . 
φέρε δ’ εἰ κατεζωσμένοι πάντες ἐβαδίζετε ἢ τυμπανίζοντες , καὶ μηδὲν ὑμῖν ἐδόκει τοῦτ’ εἶναι χαλεπόν ; 
εἰ συνέβαινεν ὑμᾶς ὑψηλήν τινα ἔχειν ἄκραν ἢ νὴ Δία ὄρος ὑπερκείμενον , ὥσπερ ἕτεραι πόλεις , ὅπου τις ἀνελθὼν ἕκαστον μὲν σαφῶς ἀκουεινμὴ δύναιτο , τὸν δὲ ξύμπαντα θροῦν , ποῖος ἦχος ὑμῖν ἂν ἀνενεχθῆναι δοκεῖ ; 
ἢ δῆλον ὅτι τοῦ πλείονος ὥσπερ ἐν ἁρμονίᾳ κρατοῦντος ; 
εἰ δὲ ἐκ τῆς ἀκοῆς δέοι τεκμαίρεσθαι περὶ τῶν ἀνθρώπων , ὥσπερ Ὅμηρός φησι προσιόντα τὸν Ὀδυσσέα τῇ αὑτοῦ οἰκίᾳ μὴ περιμεῖναι θεάσασθαι τοὺς μνηστῆρας ἑστιωμένους , ἀλλ’ εὐθὺς εἰπεῖν πρὸς τὸν Εὔμαιον , ὡς αὐτὸν ἡ κιθάρα περιήνεγκε , γιγνώσκειν δὴ ὅτι πολλοὶ ἐν αὐτῇ δαῖτα τίθενται · 
καὶ πάλιν ἐκ τῆς νήσου τῶν Κυκλώπων ἀκούοντα τῶν τε προβάτων βληχωμένων καὶ αὐτῶν τῆς φωνῆς , ὡς ἂν οἶμαι νεμόντων , νοεῖνὅτι ποιμένων τινῶν ἐστιν ἡ χώρα , φέρε καὶ ὑμᾶς εἴ τις ἐκ τοῦ φερομένου ἤχου πόρρωθεν εἰκάζοι , οἵους ἂν ἀνθρώπους ὑπολάβοι εἶναι καὶ τί πράττειν ; 
οὐ γὰρ ἱκανοί ἐστε οὔτε βουκολεῖν οὔτε ποιμαίνειν · καὶ πότερον ὑμᾶς Ἀργείων ἀποίκους , ὡς λέγετε , φήσει τις ἢ μᾶλλον ἐκείνων Ἀραδίων ; 
καὶ πότερον Ἕλληνας ἢ Φοινίκων τοὺς ἀσελγεστάτους ; 
ἐγὼ μὲν γὰρ ἡγοῦμαι μᾶλλον προσήκειν ἀνδρὶ σώφρονι ἐν τοιαύτῃ πόλει κηρὸν ἐπαλεῖψαι τοῖς ὠσὶν ἢ εἰ τὰς Σειρῆνας παραπλέων ἔτυχεν . 
ὅπου μὲν γὰρ ὑπῆρχε θανάτου κίνδυνος , ὅπου δὲ ἀσελγείας , ὕβρεως , τῆς ἐσχάτης διαφθορᾶς . 
καὶ πρόσεστιν οὐδεμία τέρψις οὐδ’ ἱστορία δήπου . 
πρότερον μὲν οὖν ἡ παραίνεσις τῶν ἀμεινόνων ἐκράτει , νῦν δ’ , ὡς ἔοικε , τῶν χειρόνων . 
θαυμάσαι δ’ ἄν τις τὴν αἰτίαν τοῦ ζηλοῦν αὐτὸ τοὺς πλείους ἐνθάδε καὶ συνηθέστερον ἀεὶ γίγνεσθαι προβαῖνον . 
ὥσπερ Ἰωνική τις ἐκράτησεν ἁρμονία καὶ Δώριος καὶ 
Φρύγιος ἄλλη καὶ Λύδιος · οὕτως νῦν ἡ τῶν Ἀραδίων κρατεῖ μουσική , καὶ τὰ Φοινίκων ὑμῖν κρούματα ἀρέσκει , καὶ τὸν ῥυθμὸν τοῦτον ἐξαιρέτως ἠγαπήκατε , ὥσπερ ἕτεροι τὸν σπονδεῖον · ἢ καὶ γένος τι πέφηνεν ἀνθρώπων ταῖς ῥισὶν εὔμουσον , ὥσπερ τοὺς κύκνους φασὶ τοῖς πτεροῖς , ἔπειτα τῶν λιγυφώνων τρόπον ὀρνέων τέρπουσιν ἀλλήλους ἔν τε ταῖς ὁδοῖς καὶ παρὰ τὰ ξυμπόσια , μηδὲν δεόμενοι λύρας μηδὲ αὐλῶν — 
ἀρχαῖα δὴ ταῦτα καὶ σκληρᾶς ἔτι καὶ ἀγροίκου τινὸς μουσικῆς ὄργανα — 
νῦν δὲ τρόπος ἄλλος ἀνθεῖ , βαρβίτων κρείττων καὶ προσηνέστερος . 
οὐκοῦν μετὰ χρόνον , καὶ χοροὺς ὑπὸ τῷ μέλει τούτῳ στησόμεθα παίδων καὶ παρθένων ἐπιμελῶς ἐκδιδάξαντες . 
ἀλλ’ ὅτι μὲν ἄχθεσθε ἀκούοντες σαφῶς οἶδα , καὶ προεῖπον ὅτι τοὺς λόγους ἀποδέξεσθε οὐχ ἡδέως . 
ὑμεῖς δ’ ἴσως με περὶ ἄστρων καὶ γῆς ἐδοκεῖτε διαλέξεσθαι . 
καὶ τινὲς μὲν ὑμῶν ὀργίζονται καί φασί με ὑβρίζειν τὴν πόλιν , τοὺς δὲ ταῦτα ποιοῦντας οὐκ αἰτιῶνται · τινὲς δὲ ἴσως καταγελῶσιν , εἰ περὶ μηδενὸς κρείττονος εὗρον εἰπεῖν · ἐγὼ δὲ ὁρῶ καὶ τοὺς ἰατροὺς ἔσθ’ ὅτε ἁπτομένους ὧν οὐκ ἂν ἤθελον , οὐχὶ τῶν καλλίστων τοῦ σώματος , καὶ πολλοὺς οἶδα τῶν θεραπευομένων ἀγανακτοῦντας , ὅταν ἅπτηται τοῦ πεπονθότος . 
ὁ δὲ πολλάκις ἀμύττει τοῦτο καὶ τέμνει βοῶντος . 
οὔκουν ἀνήσω περὶ τούτου λέγων , πρὶν ἂν σφόδρα δηχθῆτε . 
καίτοι πάνυ ἀσθενοῦς φαρμάκου τυγχάνετε τοῦ λόγου τούτου καὶ πολὺ ἐλάττονος ἢ κατὰ τὴν ἀξίαν . 
ἄγε δὴ πρὸς τοῦ Ἡρακλέους καὶ τοῦ Περσέως καὶ τοῦ Ἀπόλλωνος καὶ τῆς Ἀθηνᾶς καὶ τῶν ἄλλων θεῶν , οὓς τιμᾶτε , ἀποκρίνασθέμοι προθύμως , εἴ τις ὑμῶν ἐβούλετο γυναῖκα τοιαύτην ἔχειν , λέγω δέ , ὥσπερ κιθαρίστρια καλεῖται γυνὴ καὶ νὴ Δία αὐλητρὶς ἢ ποιήτρια καὶ τἄλλα ὁμοίως ἀπὸ τῶν ἄλλων ἐπιτηδευμάτων , οὕτως ἣν ἄν τις συνήθως ὀνομάσειεν ἀπὸ τούτου τοῦ ἔργου . 
καὶ μὴ δυσχεραίνετε μηδὲ ἄχθεσθε · τοὺς γὰρ λόγους τούτους αὐτὸπαρέχει τὸ πρᾶγμα τῷ βουλομένῳ περὶ αὐτοῦ λέγειν , οὐκ ἐγώ ποθεν ἀνευρίσκω . 
γυναικὶ μὲν δὴ τοιαύτῃ ξυνοικεῖν οὐδεὶς ἂν ἐθελήσειεν ὑμῶν οὐδὲ ἐπὶ πεντακοσίοις ταλάντοις οἶμαι , θυγατέρα δὲ σχεῖν ἕλοιτο ἄν ; 
ἀλλὰ νὴ Δία μητέρα πως οὐ χαλεπὸν τοιαύτην ἔχειν καὶ γηροβοσκεῖν · σεμνὸν γὰρ δῆλον ὅτι καὶ πρεσβυτέραις πρέπονμᾶλλον . 
εἶεν · οὐκοῦν ἐπὶ μὲν γυναικὸς ἢ θυγατρὸς οὐδ’ ἀκούοντες ἀνέχεσθε , πόλιν δὲ τοιαύτην καὶ πατρίδα οἰκεῖν οὐ δεινὸν ὑμῖν δοκεῖ ; 
καὶ ταῦθ’ , ὃ τῷ παντὶ χαλεπώτερον , οὐ τοιαύτην οὖσαν ἐξ ἀρχῆς , ἀλλ’ ἣν αὐτοὶ ποιεῖτε . 
καίτοι μητρόπολις ὑμῶν ἐστιν ἡ πόλις , ὥστε καὶ τὴν σεμνότητα καὶ τὸ ἀξίωμα ἔχει τὸ τῆσμητρός · ἀλλ’ ὅμως οὔτε τοῦ ὀνόματος οὔτε τῆς ἀρχαιότητος οὔτε τῆς δόξης φείδεσθε . 
τί δὴ οἴεσθε , εἰ καθάπερ εἰκός ἐστι καί φασι τοὺς οἰκιστὰς ἥρωας ἢ θεοὺς πολλάκις ἐπιστρέφεσθαι τὰς αὑτῶν πόλεις τοῖς ἄλλοις ὄντας ἀφανεῖς ἔν τε θυσίαις καί τισιν ἑορταῖς δημοτελέσιν , ἔπειθ’ ὁ ἀρχηγὸς ὑμῶν Ἡρακλῆς παραγένοιτοἤτοι πυρᾶς οὔσης , ἣν πάνυ καλὴν αὐτῷ ποιεῖτε , σφόδρα γε ἂν αὐτὸν ἡσθῆναι τοιαύτης ἀκούσαντα φωνῆς ; 
οὐκ ἂν εἰς Θρᾴκην ἀπελθεῖν μᾶλλον ἢ Λιβύην καὶ τοῖς Βουσίριδος ἢ τοῖς Διομήδους ἀπογόνοις θύουσι παρεῖναι ; 
τί δέ ; 
ὁ Περσεὺς οὐκ ἂν ὄντως ὑπερπτῆναι δοκεῖ τὴν πόλιν ; 
καὶ τί δεῖ μεμνῆσθαι θεῶν ; 
ἀλλὰ Ἀθηνόδωρος ὁ πρῴην γενόμενος , ὃν ᾐδεῖτο ὁ Σεβαστός , ἆρα οἴεσθε , εἴπερ ἔγνω τοιαύτην οὖσαν τὴν πόλιν , προύκρινεν ἂν τῆς μετ’ ἐκείνου διατριβῆς τὴν ἐνθάδε ; 
πρότερον μὲν οὖν ἐπ’ εὐταξίᾳ καὶ σωφροσύνῃ διαβόητος ἦν ὑμῶν ἡ πόλις καὶ τοιούτους ἀνέφερεν ἄνδρας · νῦν δὲ ἐγὼ δέδοικα μὴ τὴν ἐναντίαν λάβῃ τάξιν , ὥστε μετὰ τῶνδε καὶ τῶνδε ὀνομάζεσθαι . 
καίτοι πολλὰ τῶν νῦν ἔτι μενόντων ὅπως δήποτε ἐμφαίνει τὸ σῶφρον καὶ τὸ αὐστηρὸν τῆς τότε ἀγωγῆς , ὧν ἐστι τὸ περὶ τὴν ἐσθῆτα τῶν γυναικῶν , τὸ τοῦτον τὸν τρόπον κατεστάλθαι καὶ βαδίζειν ὥστε μηδένα μηδὲ ἓν αὐτῶν μέρος ἰδεῖν μήτε τοῦ προσώπου μήτε τοῦ λοιποῦ σώματος , μηδὲ αὐτὰς ὁρᾶν ἔξω τῆς ὁδοῦ μηδέν . 
καίτοι τί δύνανται τοιοῦτον ἰδεῖν οἷον ἀκούουσιν ; 
τοιγαροῦν ἀπὸ τῶν ὤτων ἀρξάμεναι τῆς διαφθορᾶς ἀπολώλασιν αἱ πλείους . 
ἡ γὰρ ἀσέλγεια καὶ δῑ ὤτων καὶ δῑ ὀφθαλμῶν πανταχόθεν εἰσδύεται . 
ὥστε τὰ μὲν πρόσωπα κεκαλυμμέναι βαδίζουσι , τῇ ψυχῇ δὲ ἀκαλύπτῳ καὶ σφόδρα ἀναπεπταμένῃ . 
τοιγαροῦν ὀξύτερον βλέπουσιν ἑνὶ τῶν ὀφθαλμῶν , ὥσπερ οἱ γεωμέτραι . 
καὶ τουτὶ μὲν ἔκδηλόν ἐστι τὸ τῶν ῥινῶν . 
ἀνάγκη δὲ καὶ τἄλλα ἀκολουθεῖν τῷ τοιούτῳ ῥυθμῷ . 
μὴ γὰρ οἴεσθε , ὥσπερ ἑτέρων πολλάκις εἴς τινα μέρη κατασκήπτει , χεῖρας ἢ πόδας ἢ πρόσωπον , οὕτω καὶ παρ’ ὑμῖν ἐπιχώριόν τι νόσημα ταῖς ῥισὶν ἐμπεπτωκέναι , μηδ’ ὥσπερ Λημνίων ταῖς γυναιξὶ τὴν 
Ἀφροδίτην ὀργισθεῖσαν λέγουσι διαφθεῖραι τὰς μασχάλας , κἀνθάδε νομίζετε τῶν πλειόνων διεφθάρθαι τὰς ῥῖνας ὑπὸ δαιμονίου χόλου , κἄπειτα τοιαύτην φωνὴν ἀφιέναι · πόθεν ; 
ἀλλ’ ἔστι σημεῖον τῆς ἐσχάτης ὕβρεως καὶ ἀπονοίας καὶ τοῦ καταφρονεῖν τῶν καλῶν ἁπάντων καὶ μηδὲν αἰσχρὸν ἡγεῖσθαι . 
φημὶ δὴ διαλέγεσθαι τούτοις ὁμοίως καὶ βαδίζειν καὶ βλέπειν . 
εἰ δὲ μηδὲν ἔκδηλον οὕτω ποιεῖν διὰ τῶν ἀμμάτων δύνανται , ὥστε ἐπιστρέφειν ἅπαντας , ἢ μηδέπω τὴν τέχνην ἐπὶ τοσοῦτον προαγηόχασιν , οὐδὲν ἐπιεικέστερον τἄλλα ἔχουσιν . 
εἶτ’ ἄχθεσθε τοῖς Αἰγεῦσι καὶ τοῖς Ἀδανεῦσιν , ὅταν ὑμᾶς λοιδορῶσι , τοὺς δὲ ἐκείνοις μαρτυροῦντας ὡς ἀληθῆ λέγουσι τῶν ὑμετέρων πολιτῶν οὐκ ἐξελαύνετε τῆς πόλεως ; 
οὐκ ἴστε ὅτι τὸ μὲν ποιεῖν τι τῶν ἀπορρήτων καὶ τῶν παρὰ φύσινὑποψίαν ἐπὶ τῶν πλείστων μόνον ἔχει , καὶ οὐδεὶς ἑόρακεν οὐδὲν τῶν πολλῶν , ἀλλ’ ἐν τῷ σκότει που καὶ κρύφα λανθάνοντες ἀσεβοῦσιν οἱ κακοδαίμονες · τὰ δὲ τοιαῦτα ξύμβολα τῆς ἀκρασίας μηνύει τὸ ἦθος καὶ τὴν διάθεσιν , ἡ φωνή , τὸ βλέμμα , τὸ σχῆμα , καὶ δὴ καὶ ταῦτα τὰ δοκοῦντα σμικρὰ καὶ ἐν μηδενὶ λόγῳ , κουρά , περίπατος , τὸ τὰ ὄμματα ἀναστρέφειν , τὸ ἐγκλίνειν τὸν τράχηλον , τὸ ταῖς χερσὶν ὑπτίαις διαλέγεσθαι . 
μὴ γὰρ οἴεσθε αὐλήματα μὲν καὶ κρούματα καὶ μέλη τὰ μὲν ἐμφαίνειν τὸ ἀνδρεῖον , τὰ δὲ τὸ θῆλυ , κινήσεις δὲ καὶ πράξεις μὴ διαφέρειν μηδ’ εἶναι μηδένα ἐν τούτοις ἔλεγχον . 
ἀλλ’ ἐγὼ βούλομαί τινα λόγον ὑμῖν εἰπεῖν , ὃν ἴσως καὶ ἄλλοτε ἀκηκόατε . 
τῶν γὰρ ἐνθάδε δεινῶν τινα λέγουσιν εἴς τινα πόλιν ἐλθεῖν αὐτὸ τοῦτο ἔργον πεποιημένον , ὥστε εὐθὺς εἰδέναι τὸν τρόπον ἑκάστου καὶ διηγεῖσθαι τὰ προσόντα , καὶ μηδενὸς ὅλως ἀποτυγχάνειν · ἀλλ’ ὥσπερ ἡμεῖς τὰ ζῷα γιγνώσκομεν ὁρῶντες , ὅτι τοῦτο μέν ἐστι πρόβατον , εἰτύχοι , τοῦτο δὲ κύων , τοῦτο δὲ ἵππος ἢ βοῦς · οὕτως ἐκεῖνος τοὺς ἀνθρώπους ἠπίστατο ὁρῶν καὶ λέγειν ἠδύνατο ὅτι οὗτος μὲν ἀνδρεῖος , οὗτος δὲ δειλός , οὗτος δὲ ἀλαζών , οὗτος δὲ ὑβριστὴς ἢ κίναιδος ἢ μοιχός . 
ὡς οὖν θαυμαστὸς ἦν ἐπιδεικνύμενος καὶ οὐδαμῇ διημάρτανε , προσάγουσιν αὐτῷ σκληρόν τινα τὸ σῶμα καὶσύνοφρυν ἄνθρωπον , αὐχμῶντα καὶ φαύλως διακείμενον καὶ ἐν ταῖς χερσὶ τύλους ἔχοντα , φαιόν τι καὶ τραχὺ περιβεβλημένον ἱμάτιον , δασὺν ἕως τῶν σφυρῶν καὶ φαύλως κεκαρμένον · καὶ τοῦτον ἠξίουν εἰπεῖν ὅστις ἦν . 
ὁ δὲ ὡς πολὺν χρόνον ἑώρα , τελευταῖον ὀκνῶν μοι δοκεῖ τὸ παριστάμενον λέγειν οὐκ ἔφη ξυνιέναι , καὶ βαδίζειν αὐτὸν ἐκέλευσεν . 
ἤδη δὲ ἀποχωρῶν πτάρνυται · κἀκεῖνος εὐθὺς ἀνεβόησεν ὡς εἴη κίναιδος . 
εἶτα ἐπ’ ἀνθρώπου μὲν ὁ πταρμὸς ἐξήλεγξε τὸν τρόπον καὶ πρὸς τἄλλα πάντα ἴσχυσε τὸ μὴ λαθεῖν · πόλιν δὲ οὐκ ἂν ἕν τι τοιοῦτον διαβάλοι καὶ δόξης ἀναπλήσειε πονηρᾶς , καὶ ταῦθ’ ὅπου μὴ δεῖται δεινοῦ τοῦ συνήσοντος τίνος ἐστὶ σημεῖον . 
ἀλλ’ ἔγωγε πυθοίμην ἂν ἡδέως τῶν ἐμπείρων τίνι τοῦτο ἔοικεν ἢ τί βούλεται δηλοῦν . 
οὔτε γὰρ κλωσμὸς οὔτε ποππυσμὸς οὔτε συριγμός ἐστιν · ἢ τίνος ἐστὶν οἰκεῖον ἔργου καὶ πότε μάλιστα γιγνόμενον · οὔτε γὰρ νέμουσιν οὕτως οὔτε ἀροῦσιν οὔτε κυνηγετοῦσιν , ἀλλ’ οὐδὲ ναυτῶν ἐστιν ἡ φωνή . 
πότερον οὖν ἀσπαζομένων ἀλλήλους ἢ καλούντων ἢ φιλοφρονουμένων ; 
ἀλλ’ ὥσπερ ὑμέναιος ἴδιόν τι μέλος ἐστὶν ἀρχαῖον ἐπὶ τῶν γαμούντων , οὕτως καινὸς οὗτος εὕρηται ῥυθμὸς ἄλλης τινὸς ἑορτῆς . 
ἀλλ’ ἀπελεύσεσθε ἀγανακτοῦντες καὶ λεληρηκέναι με φάσκοντες , εἰ τοσούτους λόγους μάτην διεθέμην καὶ πρὸς οὐδὲν τῶν χρησίμων . 
μηδεμίαν γὰρ ἐκ τούτου βλάβην ἀπαντᾶν μηδὲ χεῖρον οἰκεῖσθαι τὴν πόλιν . 
παρὰ δὲ τοῖς Ἕλλησι πρότερον δεινὸν ἐδόκει τὸ μετακινεῖν τὴν μουσικήν , καὶ κατεβόων πάντες τῶν ῥυθμὸν εἰσαγόντων ἕτερον καὶ τὰ μέλη ποικιλώτερα ποιούντων , ὡς διαφθειρομένης ἐν τοῖς θεάτροις τῆς Ἑλλάδος . 
οὕτω σφόδρα τὰ ὦτα ἐφύλαττον καὶ τηλικαύτην ἡγοῦντο δύναμιν τὴν ἀκοὴν ἔχειν , ὥστε θηλύνειν τὴν διάνοιαν καὶ ἀδικεῖσθαι τὰ τῆς σωφροσύνης , εἰ παρὰ μικρὸν ἐνδοίη τὰ τῆς ἁρμονίας . 
τοιγαροῦν φασι Λακεδαιμονίους , ἐπειδὴ 
Τιμόθεος ἧκε παρ’ αὐτοὺς , λαμπρὸς ὢν ἤδη καὶ δυναστεύων ἐν τῇ μουσικῇ , τήν τε κιθάραν αὐτὸν ἀφελέσθαι καὶ τῶν χορδῶν τὰς περιττὰς ἐκτεμεῖν . 
καὶ ὑμεῖς , ἄνδρες Ταρσεῖς , μιμήσασθε τοὺς 
Λακεδαιμονίους , ἐκτέμετε τὸν περιττὸν φθόγγον . 
ὁ παλαιὸς μῦθός φησι τὴν Κίρκην μεταβάλλειν τοῖς φαρμάκοις , ὥστε σῦς καὶ λύκους ἐξ ἀνθρώπων γίγνεσθαι · καὶ ταῦτα ἀπιστοῦμεν Ὁμήρου λέγοντος , οἱ δὲ συῶν μὲν ἔχον κεφαλὰς φωνήν τε τρίχας τε καὶ δέμας . 
ἀλλ’ ἐκείνοις μὲν τὸν νοῦν μένειν φησὶν ἔμπεδον , τούτων δὲ ὁ νοῦς πρῶτος ἀπόλωλε καὶ διέφθαρται . 
καὶ μὴν οὐχ οὕτω δεινόν ἐστιν , εἰ ἄνθρωποι μεταξὺ προβάτων φωνὴν λάβοιεν οὐδ’ εἰ βοῶν , οὐδ’ ἂν χρεμετίζωσιν οὐδ’ ἂν ὑλακτῶσιν , ὥσπερ τὴν Ἑκάβην οἱ ποιηταὶ λέγουσιν ἐπὶ πᾶσι τοῖς δεινοῖς τελευταῖον ποιῆσαι τὰς Ἐρινύας χαροπὰν κύνα · 
χάλκεον δέ οἱ γνάθων ἐκ πολιᾶν φθεγγομένας ὑπάκουε μὲν Ἴδα Τένεδός τε περιρρύτα 
Θρηίκιοί τε φιλήνεμοι γύαι . 
οὐχ οὕτω φημὶ τοῦτ’ εἶναι τὸ τέρας δεινὸν οὐδ’ ἀποτρόπαιον , ὡς ὅταν ἀνήρ τις ὢν καὶ τὸν χαρακτῆρα ἔχων τὸν αὐτὸν καὶ τὴν φωνὴν τὴν ἑαυτοῦ , καὶ τὰ σημεῖα τῆς φύσεως μὴ δυνάμενος ἀνελεῖν , μηδ’ ἂν ἅπαντα ποιῇ περιστέλλων , καθάπερ φώρια κλέπτης , ὑπ’ 
Ἐρινύων τινῶν τυπτόμενος καὶ διαστρεφόμενος καὶ πάντα τρόπον διακλώμενος πάντα βούληται ποιεῖν καὶ μηδὲν ὡς πέφυκε · κἄπειτα 
Πρωτέως τινὸς δίκην ἀλλάττων καὶ μετατιθεὶς αὑτὸν ἐξεύρῃ φωνὴν ἀφιέναι μήτε ἀνδρὸς μήτε γυναικὸς μήτε ἄλλου τινὸς ζῴουμιαρὰν καὶ ἀνδρόγυνον μιμούμενος μηδὲ χαμαιτύπην αὐτὸ τοῦτο χαμαιτυποῦσαν , ἀλλὰ τὸ τοῦ αἰσχίστου ἔργου καὶ τῆς ἀσελγεστάτης πράξεως ὥσπερ ἂν φθεγγόμενος , καὶ ταῦτα μεθ’ ἡμέραν ἐκφανοῦς ὄντος ἡλίου πολλῶν παρόντων . 
οὐχ οὕτω δεινὸν ἦν τὸ τὰς βύρσας τῶν βοῶν ἕρπειν οὐδὲ τὸ μυκᾶσθαι τὰ κρέα.ποῖος οὖν Ὅμηρος ἢ τίς Ἀρχίλοχος ἰσχύει τὰ κακὰ ταῦτα ἐξᾷσαι ; 
δοκεῖ γὰρ ἔμοιγε νὴ τὸν Ἡρακλέα γενναίου τινὸς καὶ τραγικοῦ δεῖσθαι ποιητοῦ τὸ τῶν ἀνθρώπων , ὅστις δυνήσεται κατασχεῖν καὶ ἀνακόψαι τοσαύτην φοράν · ὡς ἤδη μανίᾳ τὸ γιγνόμενον ἔοικεν αἰσχρᾷ καὶ ἀπρεπεῖ καὶ τοῦτο τὸ νόσημα τῆς ἀπρεπείας καὶ ἀναισχυντίας κύκλῳ περιιὸν ὑμᾶς ἐπὶ πάντα ἄγει τὸ λοιπὸν καὶ ἔργα καὶ φωνὰς καὶ σχήματα καὶ παντὸς ἅπτεται καὶ καθικνεῖται μέρους , ποδῶν , χειρῶν , ὀμμάτων , γλώττης . 
οὔκουν ἡμῶν ὄφελος οὐδὲν οὐδὲ τῆς ἀνειμένης ταύτης καὶ ἀσθενοῦς παραμυθίας , ἀλλὰ μᾶλλον Στέντορός τινος χρεία φθεγγομένου χάλκεον ἢ σιδήρεον , ὃς ἐμοῦ βοήσεται μεῖζον καὶ σαφέστερον . 
ὁρᾶτε γὰρ οἷ πρόεισιν . 
γενείων τὸ πρῶτον εὑρέθη κουρά , καὶ τοῦτο ἐδόκει μέτριον , τὸ μὴ σφόδρα καθεικέναι , μηδ’ ἐπὶ πλέον , ἀλλὰ πρᾴως ἐπανορθοῦν τὴν φύσιν . 
οὐκοῦν ὁ τοιοῦτος ἐδόκει πολλοῖς ἐπιδέξιος . 
εἶτα ἐξύρων μέχρι τῶν παρειῶν · οὐδὲ τοῦτό πω δεινόν · ἀλλ’ ὅμως ὁ κωμικὸς καὶ τοῦτον ἐκέλευσε κατακάειν ἐπὶ φαλήτων συκίνων ἑκκαίδεκα . 
πλὴν εἶχον εὐειδῆ τὰ πρόσωπα καὶ παιδικὰ παρ’ ἡλικίαν τῆς λάχνης ταύτης ἀπηλλαγμένα , εἶτα , τοῦτο λοιπὸν ἔτι , τὰ σκέλη καὶ τὸ στέρνον , ἵνα καὶ τἄλλα ὅμοιοι παισὶν ὦμεν . 
εἶτα μέχρι τῶν βραχιόνων , εἶτα ἐπὶ τὰ αἰδοῖα μεταβάν , ᾗ καὶ τὸ ἡβᾶν δοκεῖ περιττόν , σκώπτεται δὴ καὶ καταγελᾶται παρὰ τοῖς σοφοῖς καὶ νέοις ἡ τῆς φύσεως τέχνη , καθάπερ ἀρχαία τις οὖσα καὶ σφόδρα εὐήθης , ἀχρεῖα καὶ περιττὰ προσθεῖσα τῷ σώματι . 
τί γὰρ ὑμῖν ὀνύχων ἔδει , τί δὲ τριχῶν ; 
ἀλλ’ οὐδὲ χειρῶν ἴσως οὐδὲ ποδῶν . 
αἰδοῖα μόνον ὑμᾶς ἔδει ποιῆσαι καὶ γαστέρας καὶ τροφὴν παραθεῖναι καὶ τἄλλα , ὧν ἔστιν ἀπολαύειν . 
τοιγαροῦν αὐτοὶ περικόπτομεν ἑαυτούς , καὶ τὰ μὲν γένεια καὶ τὴν ἥβην ἀφαιροῦμεν , ἃ τῶν ἀνδρῶν ἴδιά ἐστιν · εἰ δὲ ἦν δυνατὸν παρὰ τῶν γυναικῶν προσλαβεῖν τὰ ἕτερα , δῆλον ὅτι παντελῶς τότ’ ἂν ἦμεν εὐδαίμονες , οὐ καθάπερ νῦν ἐνδεεῖς ὄντες , ἀλλ’ ὁλόκληροί τινες καὶ κατὰ φύσιν ἀνδρόγυνοι . 
ΤΑΡΣΙΚΟΣ ΔΕΥΤΕΡΟΣ . 
οὐκ ἀγνοῶ μέν , ὦ ἄνδρες Ταρσεῖς , ὅτι νομίζεται καὶ παρ’ ὑμῖν καὶ παρὰ τοῖς ἄλλοις τοὺς πολίτας παριέναι καὶ συμβουλεύειν , οὐ τοὺς τυχόντας , ἀλλὰ τοὺς γνωρίμους καὶ τοὺς πλουσίους , ἔτι δὲ τοὺς καλῶς λελειτουργηκότας . 
οὐ γὰρ εὔλογον ἴσως τῆς μὲν οὐσίας τῆς τῶν πλουσίων μετέχειν ὑμᾶς τὸ μέρος , τῆς δὲ διανοίας μὴ ἀπολαύειν , ὁποία ποτ’ ἂν ᾖ . 
καίτοι κιθαρῳδῶν γε ὁπόταν ἀκούειν ἐθελήσητε ἢ αὐλητῶν ἢ ἀθλητὰς θεωρεῖν , οὐ καλεῖτετοὺς πλουσίους οὐδὲ τοὺς πολίτας , ἀλλὰ τοὺς ἐπισταμένους καὶ δυναμένους , οὐχ ὑμεῖς μόνον , ἀλλὰ πάντες οἱ τοιοῦτοι . 
οὐ μὴν οὐδὲ ἐκεῖνο λανθάνει με , ὅτι τοὺς ἐν τούτῳ τῷ σχήματι σύνηθες μέν ἐστι τοῖς πολλοῖς Κυνικοὺς καλεῖν · οὐ μόνον δὲ οὐδὲν οἴονται διαφέρειν αὑτῶν οὐδ’ ἱκανοὺς εἶναι περὶ πραγμάτωνσπουδαίων διαλέγεσθαι , ἀλλὰ τὴν ἀρχὴν οὐδὲ σωφρονεῖν ἡγοῦνται , μαινομένους δέ τινας ἀνθρώπους καὶ ταλαιπώρους εἶναι . 
σκώπτειν δὲ καὶ καταγελᾶν ἔνιοι τούτων ἑτοίμως ἔχουσι καὶ πολλάκις μηδὲ σιγῶσιν ἐπιτρέπειν , οὐχ ὅπως λεγόντων ἀνέχεσθαι . 
ἔτι δέ φασιν ὑμᾶς ἐν τῷ παρόντι καὶ λίαν παρωξύνθαι πρὸς τοὺς φιλοσόφους . 
καὶ καταρᾶσθαίγε , οὐ πᾶσιν , ἀλλὰ ἐνίοις αὐτῶν , πάνυ μὲν εὐλαβῶς καὶ μετρίως τοῦτο ποιοῦντας , ὅτι μὴ κοινῇ κατὰ πάντων ἐβλασφημεῖτε , εἴ τι οἱ ἐνθάδε ἡμάρτανον , ἐκεῖνο δὲ ἴσως ἀγνοοῦντας , ὅτι , εἴπερ κατηρᾶσθε , οὐ τοῖς φιλοσόφοις . 
οὐ γάρ ἐστιν οὐδεὶς φιλόσοφος τῶν ἀδίκων καὶ πονηρῶν , οὐδ’ ἂν τῶν ἀνδριάντων περιίῃγυμνότερος . 
οἱ δὲ δὴ τὴν πατρίδα βλάπτοντες καὶ συνιστάμενοι κατὰ τῶν πολιτῶν πόρρω που δοκοῦσιν εἶναί μοι τούτου τοῦ ὀνόματος . 
τί ποτ’ οὖν ἐλπίσας καὶ τί βουληθεὶς παρελήλυθα τοιοῦτος ὢν ἐν καιρῷ τοιούτῳ ; 
μανίας γὰρ τοῦτο ἀληθινῆς . 
ὅτι μηδενὸς αὐτὸς δέομαι παρ’ ὑμῶν , ἀλλὰ τῆς ὑμετέρας ὠφελείας ἕνεκα ἐσπούδακα . 
ἐὰν οὖν μὴ ἀνάσχησθέ μου , δῆλον ὅτι ὑμᾶς αὐτούς , οὐκ ἐμέ , ζημιώσετε . 
καίτοι οὐ προσήκει γε ὑμῖν , εἴ με ἡγεῖσθε καὶ τῷ ὄντι μαίνεσθαι , δῑ αὐτὸ τοῦτο ἀκοῦσαι . 
μὴ γὰρ οἴεσθε ἀετοὺς μὲν καὶ ἱέρακας προσημαίνειν ἀνθρώποις τὸ δέον , καὶ τὴν παρὰ τῶν τοιούτων συμβουλὴν πιστὴν εἶναι διὰ τὸ αὐτόματον καὶ τὸ θεῖον , ἄνδρα δὲ ἀφιγμένον οὕτως καὶ μηδαμόθεν ὑμῖν προσήκοντα μὴ κατὰ τὸ δαιμόνιον ἥκειν ἐροῦντα καὶ συμβουλεύσοντα . 
καίτοι τὰ μὲν τῶν οἰωνῶν εἰκάζειν δεῖ , τῶν δὲ ὑπ’ ἐμοῦ λεγομένων ἔστιν ἀκούσασι συνιέναι καὶ σκέψασθαι , ἐὰν ἄρα σαφῶς ᾖ τι χρήσιμον . 
βούλομαι δέ , ἐπεὶ τῶν τοιούτων ἐμνήσθην , ἐν 
Φρυγίᾳ τι συμβὰν εἰπεῖν , ἵν’ εὐθὺς ἐνθένδε μου καταγελᾶν ἔχητε . 
ἀνὴρ Φρὺξ ἐπὶ κτήνους ἐβάδιζεν . 
ὡς δ’ ἐθεάσατό τινα κορώνην , οἰωνισάμενος , οἱ γὰρ Φρύγες τὰ τοιαῦτα δεινοί , λίθῳ βάλλει καί πως τυγχάνει αὐτῆς . 
πάνυ οὖν ἥσθη , καὶ νομίσας εἰς ἐκείνην τετράφθαι τὸ χαλεπὸν ἀναιρεῖται καὶ ἀναβὰς ἤλαυνεν . 
ἡ δὲ μικρὸν διαλιποῦσα ἀνέσφηλε · τὸ δὲ κτῆνος πτοηθὲν ἀποβάλλει τὸν ἄνδρα , καὶ ὃς πεσὼν κατάγνυσι τὸ σκέλος . 
ἐκεῖνος μὲν οὖν οὕτως ἀπήλλαξεν , ἀχάριστος γενόμενος περὶ τὸ σύμβολον . 
ἐγὼ δὲ πολὺ μοι δοκῶ τῆς κορώνης ἀσφαλέστερον βεβουλεῦσθαι καὶ πρὸς εὐγνωμονεστέρους ἄνδρας ἥκειν τοῦ Φρυγός . 
ἐὰν γὰρ ὑμῖν δοκῶ φλυαρεῖν , οὐ δήπου λίθοις βαλεῖτέ με , ἀλλὰ θορυβήσετε . 
φέρε οὖν , ἐπεὶ σιωπᾶτε καὶ ὑπομένετε , πρῶτον μὲν ἐκεῖνο , εἰ μὴ σαφῶς ἴστε , ἐπιδείξω , ὅτι δεῖσθε γνώμης ἐν τῷ παρόντι , καὶ τοιαῦτα ὑμῶν τὰ πράγματά ἐστιν ὥστε βουλῆς ἄξια εἶναι καὶ πολλῆς προνοίας · ἔπειθ’ , ὅτι μηδεὶς ὑμῖν δύναται ῥᾳδίως τούτων τὸ δέον παραινέσαι , οἱ μὲν ἀγνοίᾳ τοῦ συμφέροντος , οἱ δέ τινες καὶ δειλίᾳ τῇ πρὸς ὑμᾶς ἢ τῇ πρὸς ἑτέρους καὶ τὸ αὑτῶν ἴσως μᾶλλ ἔνιοι σκοποῦντες · ἔπειτα , ἣν αὐτὸς ἔχω γνώμην περὶ τούτων , καὶ τί πράξασιν ὑμῖν ἐπὶ τοῦ παρόντος καὶ πῶς καθόλου προϊσταμένοις τῆς πόλεως εἰς ἅπαντα καὶ τὸν αὖθις οἶμαι συνοίσειν χρόνον . 
ὑμῖν γάρ , ἄνδρες Ταρσεῖς , συμβέβηκε μὲν πρώτοις εἶναι τοῦ ἔθνους , οὐ μόνον τῷ μεγίστην ὑπάρχειν τὴν πόλιν τῶν ἐν τῇ Κιλικίᾳ καὶ μητρόπολιν ἐξ ἀρχῆς , ἀλλ’ ὅτι καὶ τὸν δεύτερον Καίσαραὑπὲρ πάντας ἔσχετε οἰκείως ὑμῖν διακείμενον . 
τὸ γὰρ δῑ ἐκεῖνον ἀτύχημα τῇ πόλει συμβὰν εἰκότως αὐτὸν εὔνουν ὑμῖν ἐποίει καὶ σπουδάζειν , ὅπως μείζονες ὑμῖν φανήσονται τῶν δῑ αὐτὸν συμφορῶν αἱ παρ’ αὐτοῦ χάριτες . 
τοιγαροῦν ἅ τις ἂν φίλοις ὄντως καὶ συμμάχοις καὶ τηλικαύτην προθυμίαν ἐπιδειξαμένοις κἀκεῖνοσὑμῖν παρέσχε , χώραν , νόμους , τιμήν , ἐξουσίαν τοῦ ποταμοῦ , τῆς θαλάττης τῆς καθ’ αὐτούς · ὅθεν ταχὺ μείζων ἐγένετο ἡ πόλις καὶ διὰ τὸ μὴ πολύν τινα χρόνον διελθεῖν τὸν ἀπὸ τῆς ἁλώσεως , καθάπερ οἱ μεγάλῃ μὲν νόσῳ χρησάμενοι , ταχὺ δ’ ἀνασφήλαντες , ἐπειδὰν τύχωσιν ἱκανῆς τῆς μετὰ ταῦτα ἐπιμελείας , πολλάκις μᾶλλον εὐέκτησαν . 
καὶ μὴν τά γε ἐφεξῆς οὐχ ὡς οἴεταί τις ὤνησε τὴν πόλιν τὸ γενέσθαι τινὰς τῶν ἡγεμόνων βιαίους καὶ τούτοις ἐπεξελθεῖν ὑμᾶς . 
πρὸς μέν γε τὸ φανῆναί τινας ὄντας καὶ μὴ μόνον ἑαυτοῖς , ἀλλὰ καὶ τοῖς ἄλλοις βοηθῆσαι , καὶ νὴ Δία ὥστε τοὺς αὖθις ὀκνηρότερον ἐξαμαρτάνειν , συνήνεγκε τὸ δίκην ἐκείνους ὑποσχεῖν · ἄλλως δὲ τὴν πόλιν ἐπίφθονον ἐποίησε καὶ δυσχερεστέρους ὑμᾶς δοκεῖν φύσει καὶ ῥᾳδίως αἰτιᾶσθαι . 
τὸ γὰρ πολλάκις ἐγκαλεῖν ἤδη ποτὲ ἔδοξε τοῦ συκοφαντεῖν σημεῖον , ἄλλως τε ὁπόταν περὶ ἡγεμόνων ὁ λόγος ᾖ πρὸς ἡγεμόνας . 
οὐ γὰρ τῷ πλέον τι πάσχειν , ἀλλὰ τῷ μὴ ἐθέλειν ἄρχεσθαι τὴν ἀπέχθειαν ὑπονοοῦσιγίγνεσθαι . 
πάλιν τοίνυν ἕτερον πρᾶγμα συμβὰν ὑπὲρ ὑμῶν τρόπον τινὰ ὅμοιον τούτῳ γέγονεν . 
οἱ γὰρ Αἰγαῖοι φιλοτιμίαν ἀνόητον ἐπανελόμενοι πρὸς ὑμᾶς , τὸ περὶ τὰς ἀπογραφὰς ἐξαμαρτάνοντες , αὐτοὶ μὲν ἔπταισαν , ἔτι δὲ μᾶλλον τὸν καθ’ ὑμῶν φθόνον καὶ τοιαύτην τινὰ ἡσυχῇ διαβολὴν εἰργάσαντο πρὸς τὴν πόλιν ὡσἐπαχθῆ καὶ βαρεῖαν ταῖς ἄλλαις . 
καὶ ταῦτα μὲν ἐκ τοῦ πρότερον χρόνου . 
τὰ δὲ νῦν οἵ γε Μαλλῶται διαφέρονται πρὸς ὑμᾶς , αὐτοὶ μὲν ἅπαντα ἀδικοῦντες καὶ θρασυνόμενοι , τῷ δὲ ἀσθενεῖς εἶναι καὶ πολὺ ἥττους ἀεὶ μᾶλλον τὴν τῶν ἀδικουμένων τάξιν ἀεὶ λαμβάνοντες . 
οὐ γὰρ ἃ ποιοῦσιν ἔνιοι σκοποῦσιν , ἀλλὰ τίνες ὄντες , οὐδὲ τοὺς ἀδικοῦντας ἢ βιαζομένους ἐθέλουσιν ἐξετάζειν πολλάκις , ἀλλ’ οὓς εἰκὸς βιάζεσθαι τῷ δύνασθαι πλέον . 
εἰ γοῦν ὑφ’ ὑμῶν ἐπράχθη τι τοιοῦτον οἷον ὑπ’ ἐκείνων νῦν γέγονε , πορθεῖν ἂν ἐδοκεῖτε τὰς πόλεις καὶ ἀποστάσεως ἄρχειν καὶ πολέμου , καὶ στρατοπέδου δεῖν ἐφ’ ὑμᾶς . 
οὐκοῦν δεινὰ πάσχομεν , ἐρεῖ τις , εἰ τούτοις μὲν ἐξέσται ποιεῖν ὅ , τι ἂν ἐθέλωσι καὶ τοῦτο ἀπολαύσουσι τῆς ἐρημίας τῆς ἑαυτῶν , ἡμεῖς δὲ κινδυνεύσομεν , ἐὰν μόνον κινηθῶμεν . 
ἔστω δεινὸν καὶ ἄδικον . 
ἀλλ’ οὐκ , εἴ τι μὴ δίκαιον πέφυκε γίγνεσθαι , δεῖ πρὸς τοῦτο φιλονικοῦντας αὑτοὺς περιβάλλειν ἀτόπῳ τινί , μᾶλλον δὲ προορᾶν καὶ φυλάττεσθαι . 
τὸ γὰρ συμβαῖνον ὅμοιόν ἐστι τῷ περὶ τοὺς ἀθλητάς , ὅταν ἐλάττων πρὸς πολὺ μείζω μάχηται . 
τῷ μὲν γὰρ οὐδὲν ἔξεστι παρὰ τὸν νόμον , ἀλλὰ κἂν ἄκων ἁμάρτῃ τι , μαστιγοῦται · τὸν δ’ οὐδεὶς ὁρᾷ πάνθ’ ἃ δύναται ποιοῦντα . 
τοιγαροῦν κἀκεῖ σωφρονοῦντος ἀνδρός ἐστι καὶ ταῖς ἀληθείαις κρείττονος τῇ δυνάμει περιεῖναι , τὰς δὲ πλεονεξίας ταύτας ἐᾶν , καὶ ὑμεῖς ἂν ἔχητε νοῦν , τοῖς δικαίοις περιέσεσθε καὶ τῷ μεγέθει τῆς πόλεως τῶν φθονούντων , πρὸς ὀργὴν δὲ οὐδὲν οὐδὲ ἀγανακτοῦντες δράσετε . 
καὶ περὶ μὲν τούτων αὖθις , ὥσπερ οἶμαι καὶ προεθέμην . 
νῦν δὲ καὶ τὰ λοιπὰ ἐπέξειμι δῑ ἃ πλείονος σκέψεως ἧς φημι δεῖσθαι τὸν ἐνεστῶτα καιρόν . 
ἡ μέν γε τῶν Μαλλωτῶν ἀπέχθεια καὶ στάσις ἧττον ὀφείλει λυπεῖν ὑμᾶς . 
τὸ δὲ Σολεῖς τούτους καὶ 
Ἀδανεῖς καί τινας ἴσως ἄλλους ὁμοίως ἔχειν καὶ μηδὲν ἐπιεικέστερον , ἀλλὰ καὶ βαρύνεσθαι καὶ βλασφημεῖν καὶ μᾶλλον ἑτέρων ὑπακούειν ἐθέλειν , ὑποψίαν ποιεῖ τοῦ μηδὲ τοὺς Αἰγαίους τάχα μηδὲ τοὺς Μαλλώτας παντάπασιν ἀδίκως ἄχθεσθαι , μηδὲ τοὺς μὲν φθόνῳ , τοὺς δὲ πλεονεκτεῖν βουλομένους ἠλλοτριῶσθαι πρὸς ὑμᾶς , ἀλλ’ ἴσως εἶναί τι τοιοῦτον περὶ τὴν πόλιν καὶ ὑβρίζειν πως καὶ ἐνοχλεῖν τοὺς ἐλάττονας . 
ταῦτα γὰρ ἔστι μὲν οὐκ ἀληθῆ , ταὐτὰ δ’ ἂν ὑμᾶς ὡς ἀληθῆ βλάψειεν . 
φέρε δὴ καὶ τὰ πρὸς τὸν στρατηγὸν ὑμῖν ὡς ἔχει λογίσασθε . 
πρότερον μὲν ὑποψία μόνονὑπῆρχεν ὡς οὐχ ἡδέως ὑμῶν διακειμένων , ἀλλ’ ὅμως ἐκεῖνός τε ἐπολιτεύετο πρὸς ὑμᾶς καὶ ὑμεῖς πρὸς ἐκεῖνον καὶ φανερὸν οὐδὲν ἦν · ἄρτι δὲ ὑμεῖς τε τῷ δοκεῖν ἐλαττοῦσθαι παροξυνθέντες εἴπατέ τι κἀκεῖνος προήχθη καὶ γράψαι πρὸς ὀργὴν καὶ ποιῆσαι τοῦθ’ , ὅπερ μὴ πρότερον . 
νὴ Δία ἀλλά γε τὰ τῆς πόλεως αὐτῆς καὶ τὰ πρὸς ἀλλήλους ὑμῖν ὡς δεῖ πρόεισιν . 
οὐ χθὲς καὶ πρῴην χωρὶς ἦν ὁ δῆμος καὶ χωρὶς ἡ βουλὴ καὶ νῦν ἔτι καθ’ αὑτοὺς οἱ γέροντες , ἰδίᾳ τὸ συμφέρον ἕκαστοι δῆλον ὅτι σκοποῦντες · ὥσπερ εἰ κατα πλεόντων ἰδίᾳ μὲν οἱ ναῦται τὸ συμφέρον αὑτοῖς ζητοῖεν , ἰδίᾳ δὲ ὁ κυβερνήτης , ἰδίᾳ δὲ ὁ ναύκληρος . 
καὶ γὰρ εἰ πολλάκις ταῦταλέγεται , ἀλλ’ οὖν προσήκει μὴ διὰ τοῦτο παραπέμπειν . 
οὐ γὰρ τὸ πρώτως ῥηθὲν οὐδ’ ὃ μὴ πρότερόν τις ἤκουσε δεῖ προθύμως ἀποδέχεσθαι , τὸ δὲ οἰκεῖον τῷ πράγματι καὶ τὸ χρείαν τινὰ ἔχον . 
νὴ Δία , ἀλλὰ νῦν ὡμολογήκαμεν καὶ κοινῇ βουλευόμεθα . 
καὶ τίς ἂν ἀσφαλῆ καὶ βέβαιον ἡγήσαιτο τὴν τοιαύτην ὁμόνοιαν , τὴν ὑπ)ὀργῆς μὲν γενομένην , τριῶν δὲ οὖσαν ἢ τεττάρων ἡμερῶν ; 
οὐδὲ γὰρ ὑγιαίνειν ἀσφαλῶς εἴποι τις ἂν τὸν πρὸ μικροῦ πυρέττοντα . 
μὴ τοίνυν μηδὲ ὑμεῖς αὑτοὺς ὁμονοεῖν λέγετε , πρὶν ἂν ὑμῖν μάλιστα μὲν πολλαπλάσιος διέλθῃ χρόνος · εἰ δ’ οὖν , τοσοῦτος ὅσον δὴ διεφέρεσθε · μηδ’ εἰ ταὐτό ποτ’ ἐφθέγξασθε καὶ τὴν αὐτὴνἔσχετε ὁρμήν , καὶ δὴ νομίζετε ἐξῃρῆσθαι τὸ νόσημα τῆς πόλεως . 
καὶ γὰρ ἐν τοῖς ἀναρμόστοις ὀργάνοις ἐνίοτε οἱ φθόγγοι συνεφώνησαν πρὸς ὀλίγον , εἶτα εὐθὺς ἀπᾴδουσιν . 
ὥσπερ οὖν τὸ μὲν τρῶσαί τι καὶ διελεῖν ταχὺ γίγνεται καὶ πάνυ ῥᾳδίως , τὸ δὲ συμφῦσαι καὶ συναγαγεῖν χρόνου δεῖται καὶ προσοχῆς , οὕτω καὶ ἐπὶ τῶν πόλεων ἔχει . 
τὸ μὲν διενεχθῆναι καὶ στασιάσαι πρόχειρον καὶ διὰ μικρὰ συμβαίνει πολλάκις , τὸ δὲ καταστῆναι καὶ τὴν προσήκουσαν λαβεῖν διάθεσιν καὶ πίστιν μὰ Δί’ οὐκ ἔστιν εἰπόντας οὐδὲ δόξαντας μετανοεῖν εὐθὺς ἔχειν . 
ἴσως μὲν γὰρ οὐ παρὰ μόνοις ὑμῖν , ἀλλὰ καὶ παρὰ τοῖς ἄλλοις ἅπασι μεγάλης τινὸς τοῦτο δεῖται θεραπείας , μᾶλλον δὲ εὐχῆς . 
οὐ γὰρ ἔστιν ἄλλως ἢ τῶν κινούντων κακῶν καὶ ταρασσόντων ἀπολυθέντας , φθόνου , πλεονεξίας , φιλονικίας , τοῦ ζητεῖν ἕκαστον αὔξειν ἑαυτὸν καὶ τὴν πατρίδα καὶ τὸ κοινῇ συμφέρον ἐάσαντα συμπνεῦσαί ποτε ἰσχυρῶς καὶ ταὐτὰ προελέσθαι . 
ὡς παρ’ οἷς ἂν ἰσχύῃ ταῦτα καὶ τοιαῦθ’ ἕτερα , τούτους ἀνάγκη τὸν ἀεὶ χρόνον ἐπισφαλεῖς εἶναι καὶ διὰ μικρὰ συμπίπτειν καὶ θορυβεῖσθαι , καθάπερ ἐν θαλάττῃ πνευμάτων ἐναντίων ἰσχυόντων . 
ἐπεί τοι μηδὲ τὴν βουλὴν αὐτὴν ἡγεῖσθ’ ὁμονοεῖν μηδ’ ὑμᾶς τὸν δῆμον . 
εἰ γοῦν τις ἐπεξίοι πάντας , δοκεῖ μοι μηδ’ ἂν δύο ἄνδρας εὑρεῖν ἐν τῇ πόλει τὸ αὐτὸ φρονοῦντας , ἀλλ’ ὥσπερ ἔνια τῶν ἀνιάτων καὶ χαλεπῶν νοσημάτων , ἃ δῑ ὅλων εἴωθεν ἔρχεσθαι τῶν σωμάτων καὶ οὐδέν ἐστι μέρος εἰς ὃ μὴ κάτεισιν , οὕτως ἡ τραχύτης αὕτη καὶ τὸ μικροῦ δεῖν ἅπαντας ἀλλήλων ἀπεστράφθαι διαπεφοίτηκε τῆς πόλεως . 
ἵνα γὰρ τὴν βουλὴν ἀφῶ καὶ τὸν δῆμον τούς τε νέους καὶ τοὺς γέροντας , ἐστὶ πλῆθος οὐκ ὀλίγον ὥσπερ ἔξωθεν τῆς πολιτείας · τούτους δὲ εἰώθασιν ἔνιοι λινουργοὺς καλεῖν · καὶ ποτὲ μὲν βαρύνονται καί φασιν ὄχλον εἶναι περισσὸν καὶ τοῦ θορύβου καὶ τῆς ἀταξίας αἴτιον , πάλιν δὲ μέρος ἡγοῦνται τῆς πόλεως καὶ πολλοῦ ἀξιοῦσιν . 
οὓς εἰ μὲν οἴεσθε βλάπτειν ὑμᾶς καὶ στάσεως ἄρχειν καὶ ταραχῆς , ὅλως ἐχρῆν ἀπελάσαι καὶ μὴ παραδέχεσθαι ταῖς ἐκκλησίαις · εἰ δὲ τρόπον τινὰ πολίτας εἶναι τῷ μὴ μόνον οἰκεῖν , ἀλλὰ καὶ γεγονέναι τοὺς πλείους ἐνθάδε καὶ μηδεμίαν ἄλλην ἐπίστασθαι πόλιν , οὐδὲ ἀτιμάζειν δήπου προσήκει οὐδὲ ἀπορρηγνύειν αὑτῶν . 
νυνὶ δὲ ἐξ ἀνάγκης ἀφεστᾶσι τὴν γνώμην τοῦ κοινῇ συμφέροντος , ὀνειδιζόμενοι καὶ δοκοῦντες ἀλλότριοι . 
τούτου δὲ οὐθέν ἐστι βλαβερώτερον ταῖς πόλεσιν οὐδὲ ὃ μᾶλλον στάσιν ἐγείρει καὶ διαφοράν , ὥσπερ ἐπὶ τῶν σωμάτωνὁ προσγενόμενος ὄγκος , ἂν μὲν οἰκεῖος ᾖ τῷ λοιπῷ σώματι καὶ συμφυής , εὐεξίαν ποιεῖ καὶ μέγεθος · εἰ δὲ μή , νόσου καὶ διαφθορᾶς αἴτιος γίγνεται . 
τί οὖν σὺ κελεύεις ἡμᾶς ; 
τοὺς ἅπαντας ἀναγράψαι πολίτας ναί φημι καὶ τῶν αὐτῶν ἀξίους , ἅμα μηδὲ ὀνειδίζειν μηδὲ ἀπορρίπτειν , ἀλλὰ μέρος αὑτῶν , ὥσπερ εἰσί , νομίζειν.οὐ μὲν γάρ , ἄν τις καταβάλῃ πεντακοσίας δραχμάς , δύναται φιλεῖν ὑμᾶς καὶ τῆς πόλεως εὐθὺς ἄξιος γεγονέναι · εἰ δέ τις ἢ πένης ὢν ἢ πολιτογραφοῦντός τινος οὐ μετείληφε τοῦ ὀνόματος , οὐ μόνον αὐτὸς παρ’ ὑμῖν γεγονώς , ἀλλὰ καὶ τοῦ πατρὸς αὐτοῦ καὶ τῶν προγόνων , οὐχ οἷός ἐστιν ἀγαπᾶν τὴν πόλιν οὐδ)ἡγεῖσθαι πατρίδα , καὶ λίνον μὲν εἴ τις ἐργάζεται , χείρων ἐστὶν ἑτέρου καὶ δεῖ τοῦτο προφέρειν αὐτῷ καὶ λοιδορεῖσθαι · βαφεὺς δὲ ἢ σκυτοτόμος ἢ τέκτων ἐάν , οὐδὲν προσήκει ταῦτα ὀνειδίζειν . 
καθόλου δὲ οὐ τοῦτο μάλιστα τῶν ἐν τῇ πόλει βουλόμενος εἰπεῖν οὐδὲ οἷόν ἐστι δεῖξαι προῆλθον ἴσως , ἀλλ’ ἐκεῖνο σαφὲσὑμῖν ποιήσων , ὅπως διάκεισθε πρὸς ἀλλήλους , καὶ νὴ Δία εἰ πιστεύειν ὑμᾶς ἄξιον τῇ παρούσῃ καταστάσει καὶ κατ’ ἀλήθειαν οἴεσθαι νῦν συμπεπνευκέναι . 
οἰκίαν γὰρ ἔγωγε καὶ ναῦν καὶ τἄλλα οὕτως ἀξιῶ δοκιμάζειν οὐ τὸ παρὸν σκοποῦντας , εἰ σκέπει νῦν καὶ μὴ δέχεται τὴν θάλατταν , ἀλλὰ καθόλου πῶς παρεσκεύασται καὶπέπηγεν , εἰ μηδέν ἐστι διεστηκὸς μηδὲ σαθρόν . 
καὶ μὴν ὅ γε ἔφην τὸ πρότερον αὐξῆσαι τὴν πόλιν , τοῦτο οὐχ ὁρῶ νῦν ὑμῖν ὑπάρχον , τὸ ἐξαίρετον εὐεργεσίαν καὶ χάριν καταθέσθαι τῷ κρατοῦντι , δῆλον ὅτι τῷ μὴ δεηθῆναι μηδενὸς αὐτὸν τοιούτου · πλὴν ὅτι γε εἰ μηδὲν τῶν ἄλλων ἔχετε πλεῖον πρὸς αὐτόν · ὥστε ὧν παρ’ ἐκείνου τότε δῑ εὔνοιαν καὶ φιλίαν ἐτύχετε , ταῦτα ὀφείλετε φυλάττειν τὸν λοιπὸν χρόνον δῑ εὐταξίαν καὶ τὸ μηδεμίαν αἰτίαν διδόναι καθ’ αὑτῶν . 
καὶ μηδείς με νομίσῃ ταῦτα λέγειν ἁπλῶς ἁπάντων ἀνέχεσθαι παραινοῦντα ὑμῖν καὶ πάντα πάσχειν , ἀλλ’ ὅπως ἔμπειροι τῶν καθ’ αὑτοὺς ὄντες καὶ νῦν ἄμεινον βουλεύησθε καὶ τὸ λοιπὸν οὕτως ἀπαιτῆτε τὸν παριόντα μὴ ῥᾳδίως ὑμῖν μηδ’ ὡς ἂν ἐπέλθῃ μηδὲν εἰσηγεῖσθαι , πάντα δὲ εἰδότα καὶ περὶ πάντων ἐσκεμμένον . 
καὶ γὰρ ἰατρόν , ὅστις ἐξήτακεν ἀκριβῶς τὰ τοῦ κάμνοντος , ὡς μηδὲν αὐτὸν λανθάνειν , τοῦτον εἰκὸς ἄριστα θεραπεύειν . 
ὅτι μὲν οὖν δεῖται τὰ παρόντα προσοχῆς καὶ βελτίονος συμβούλου οὐ τῶν ἀπὸ τῆς τύχης καὶ δῑ ἀργύριον ἢ διὰ γένος παριόντων , ἐνθένδε ὁρᾶτέ πως . 
ὅταν γὰρ μήτε αὐτοὶ βεβαίως ὁμονοῆτε μήθ’ αἱ πλείους τῶν πέριξ πόλεων οἰκείως ὑμῖν ἔχωσιν , ἀλλ’ οἱ μὲν φθονῶσιν , ἐκ πολλοῦ ἀντιφιλοτιμούμενοι πρὸς ὑμᾶς , οἱ δὲ ἀπεχθάνωνται , διὰ τὸ ὑπὲρ τῆς χώρας ἀμφισβητεῖν , οἱ δὲ οὐκ οἶδα ὅπως γε ἐνοχλεῖσθαι λέγωσιν , ὁ δὲ στρατηγὸς οἴηται μὲν τὰ βελτίω φρονεῖν περὶ αὐτοὺς ὑμᾶς , ἠναγκασμένοι δὲ ἦτε προσκροῦσαι καὶ πρότερον ἀλλήλοις , ἔτι δὲ ἐπίφθονοι τῷ τε μεγέθει τῆς πόλεως νομίζησθε καὶ τῷ πολλὰ τῶν ὄντων ἀπολαβεῖν δυνήσεσθαι · 
πῶς οὐχὶ διὰ ταῦτα ἐπιμελοῦς καὶ περιεσκεμμένης γνώμης δεῖσθε ; 
τί οὖν ; 
οὐχ ἱκανοὶ ταῦτα οἱ πολῖται συνιδεῖν καὶ παραινέσαι ; 
πόθεν ; 
εἰ γὰρ ἦσαν ἱκανοὶ τὸ δέον εὑρίσκειν ἐν ταῖς πόλεσιν οἱ προεστῶτες καὶ πολιτευόμενοι , πάντες ἂν ἀεὶ καλῶς ἀπήλλαττον καὶ ἀπαθεῖς ἦσαν κακῶν , εἰ μή τις αὐτόματος ἄλλως ἐπέλθοι τισὶ συμφορά . 
ἀλλ’ οἶμαι καὶ πάλαι καὶ νῦν πλείονα εὕροι τις ἂν συμβεβηκότα δεινὰ ταῖς πόλεσι δῑ ἄγνοιαν τοῦ συμφέροντος καὶ τὰ τῶν προεστώτων ἁμαρτήματα τῶν ἐκ τοῦ δαιμονίου καὶ παρὰ τῆς τύχης . 
οἱ μὲν γὰρ οὐδὲν δυνάμενοι τῶν δεόντων ἰδεῖν οὐδ’ ἐπιμεληθέντες αὑτῶν πρότερον , μηδὲ κώμην ὄντες ἱκανοὶ διοικῆσαικατὰ τρόπον , ἄλλως δὲ ὑπὸ χρημάτων ἢ γένους συνιστάμενοι προσέρχονται τῷ πολιτεύεσθαι · τινὲς δὲ ταύτην ἐπιμέλειαν εἶναι νομίζοντες , ἂν ῥήματα συμφορῶσι καὶ ταῦτα τῶν πολλῶν ὁπωσδὴ θᾶττον συνείρωσι , μηδενὸς τἄλλα ἀμείνους ὄντες . 
τὸ δὲ μέγιστον , διὰ μὲν τὸ βέλτιστον καὶ τῆς πατρίδος αὐτῆς ἕνεκεν οὔ , λοιπὸν δὲ διὰδόξας καὶ τιμὰς καὶ τὸ δύνασθαι πλέον ἑτέρου καὶ στεφάνους καὶ προεδρίας καὶ πορφύρας διώκοντες , πρὸς ταῦτα ἀποβλέποντες καὶ τούτων ἐξηρτημένοι τοιαῦτα πράττουσι καὶ λέγουσιν , ἐξ ὧν αὐτοί τινες εἶναι δόξουσιν . 
τοιγαροῦν ἐστεφανωμένους πολλοὺς ἰδεῖν ἔστι καθ’ ἑκάστην πόλιν καὶ θύοντας ἐν κοινῷ καὶ προϊόντας ἐνπορφύρᾳ · γενναῖον δὲ καὶ φρόνιμον ἄνδρα καὶ κηδεμόνα ὄντως τῆς ἑαυτοῦ πατρίδος καὶ φρονοῦντα καὶ λέγοντα τἀληθῆ καὶ δῑ ὃν ἄμεινον οἰκεῖται καὶ μετέσχηκεν ἀγαθοῦ τινος ἡ πειθομένη πόλις , σπάνιον εὑρεῖν . 
καὶ τοῦτο ἀναγκαῖον συμβαίνειν τρόπον τινά . 
ὅταν γὰρ οἴωνται τοὺς λελειτουργηκότας ἢ τοὺς μέλλοντας ἑαυτοῖσδεῖν συμβουλεύειν , κἂν ᾖ τις γυμνασίαρχος ἢ δημιουργός τις , καὶ τῷ τοιούτῳ μόνῳ λέγειν ἐπιτρέπωσιν ἢ νὴ Δία τοῖς καλουμένοις ῥήτορσιν , ὅμοιόν ἐστιν ὥσπερ ἂν εἰ τοὺς κήρυκας ἐκάλουν μόνους ἢ τοὺς κιθαρῳδοὺς ἢ τοὺς τραπεζίτας . 
τοιγαροῦν ἄνθρωποι παρίασι καὶ ἀνόητοι καὶ δοξοκόποι καὶ πρὸς τὸν ἀπὸ τοῦ πλήθουσθόρυβον κεχηνότες , οὐδὲν ἀπὸ γνώμης ἀσφαλοῦς οὐδὲ συνέντες λέγουσιν , ἀλλ’ ὥσπερ ἐν σκότει βαδίζοντες κατὰ τὸν κρότον ἀεὶ καὶ τὴν βοὴν φέρονται . 
καίτοι κυβερνήταις εἴ τις λέγοι αὐτοῖς ὥστε ζητεῖν ἐξ ἅπαντος ἀρέσκειν τοῖς ἐπιβάταις , καὶ κροτουμένοις ὑπ’ αὐτῶν , ὅπως ἂν ἐκεῖνοι θέλωσιν , οὕτως κυβερνᾶν , οὐ μεγάλου τινὸς αὐτοῖς δεήσει χειμῶνος , ὥστε ἀνατρέψαι . 
πολλάκις γοῦν ἄγροικος ἄνθρωπος ναυτιῶν ἢ γύναιον , ἐὰν ἴδῃ πέτρας , γῆν ἑωρακέναι δοκεῖ καὶ λιμένα , καὶ δεῖται προσσχεῖν . 
ἐγὼ δὲ τὸν σύμβουλον τὸν ἀγαθὸν καὶ τὸν ἄξιον προεστάναι πόλεώς φημι δεῖν πρὸς ἅπαντα μὲν ἁπλῶς παρεσκευάσθαι τὰ δοκοῦντα δυσχερῆ , μάλιστα δὲ πρὸς τὰς λοιδορίας καὶ τὴν τοῦ πλήθους ὀργήν , καὶ ταῖς ἄκραις ὅμοιον εἶναι ταῖς ποιούσαις τοὺς λιμένας , αἵτινες ἅπασαν ἐκδέχονται τὴν βίαν τῆς θαλάττης , τὸ δὲ ἐντὸς ἀκίνητον καὶ γαληνὸν φυλάττουσι , κἀκεῖνον δὲ ἐκκεῖσθαι τῷ δήμῳ , κἂν ὀργισθῆναί ποτε θέλῃ κἂν κακῶς εἰπεῖν κἂν ὁτιοῦν ποιῆσαι , πάσχειν δὲ μηδὲν ὑπὸ τῶν τοιούτων θορύβων , μήτε ἂν ἐπαινῆται , διὰ τοῦτο ἐπαίρεσθαι , μήτε ἂν ὑβρίζεσθαι δοκῇ , ταπεινοῦσθαι . 
τὸ μέντοι γε παρ’ ὑμῖν γιγνόμενον οὐ τοιοῦτόν ἐστι , καὶ οὐδείς , ὡς ἐγὼ πυνθάνομαι , τῶν πολιτευομένων τοῦτο ἔχει προκείμενον οὐδ’ ἐστὶν ἔτι τῶν κοινῶν · 
ἀλλ’ οἱ μὲν ὅλως ἀφεστᾶσιν , οἱ δ’ ἐκ παρέργου προσίασιν ἁπτόμενοι μόνον τοῦ πράγματος , ὥσπερ οἱ σπονδῆς θιγγάνοντες , οὐκ ἀσφαλὲς εἶναι λέγοντες ἀναθεῖναι αὑτοὺς πολιτείᾳ . 
καίτοι ναυκληρεῖν μὲν ἢ δανείζειν ἢ γεωργεῖν οὐδεὶς ἂν ἱκανῶς δύναιτο πάρεργον αὐτὸ ποιούμενος , πολιτεύεσθαι δὲ ἐπιχειροῦσιν ἐκ περιουσίας καὶ πάντα ἔμπροσθεν τούτου τιθέντες . 
ἔνιοι δ’ , ἂν εἰς ἀρχήν τινα καταστῶσιν , ἐν ἐκείνῃ μόνον ζητοῦσιν ἅψασθαί τινος πράξεως , ὅπως ἀπέλθωσιν ἐνδοξότεροι , τοῦτο μόνον σκοποῦντες . 
τοιγαροῦν πρὸς ἓξ μῆνάς εἰσιν ὑμῖν ἀνδρεῖοι , πολλάκις οὐδὲ ἐπὶ τῷ συμφέροντι τῆς πόλεως . 
ὥστε νῦν μέν ἐστιν οὗτος ὁ λέγων , κἀκείνῳ ἔτι εὐθὺς ἄλλος , εἶθ’ ἕτερος · καὶ τὸν πρὸ τριάκοντα ἡμερῶν λαμπρὸν καὶ μόνον φάσκοντα κήδεσθαι τῆς πόλεως οὐδ’ ἰδεῖν ἔστι προσιόντα τῇ ἐκκλησίᾳ , καθάπερ οἶμαι τῶν πομπευόντων αὐτὸς ἕκαστος ὀφθῆναι ἐπιθυμῶν κατὰ τοῦτ’ ἐσπούδακεν , ἕως ἂν παρέλθῃ , μικρὸν δὲ ἀποστὰς ἔλυσε τὸ σχῆμα καὶ τῶν ἄλλων εἷς ἐστι καὶ ὅπως δήποτε ἄπεισιν . 
ἐχρῆν μέντοι τὸν μὲν πρυτανεύοντα τῆς ἀρχῆς τοὺς ἓξ μῆνας ἡγεῖσθαι μέτρον · τοῦτο γὰρ ὁ νόμος κελεύει · τὸν μέντοι γε πολιτευόμενον τῆς εὐνοίας τῆς πρὸς ὑμᾶς καὶ τῆς ὑπὲρ τῶν κοινῶν ἐπιμελείας καὶ σπουδῆς μὴ μὰ Δία καιρόν τινα ἐξαίρετον ἔχειν , καὶ ταῦτα βραχὺν οὕτως , ἀλλ’ εἰσαὐτὸ τοῦτο ἀποδύεσθαι καὶ ἀεὶ παραμένειν . 
νῦν δὲ ὥσπερ οἱ τοῖς ἀπογείοις , μᾶλλον δὲ τοῖς ἀπὸ τῶν γνόφων πνεύμασι πλέοντες , οὕτως φέρεσθε , ἄνδρες Ταρσεῖς , οὔτε τῆς τοιαύτης πολιτείας οὔτ’ ἐκείνου τοῦ πλοῦ βέβαιον οὐδ’ ἀσφαλὲς ἔχοντος οὐδέν . 
διαρκέσαι μὲν γὰρ ἄχρι παντὸς ἢ διαστήματος οὐχ οἷαί τέ εἰσιν αἱτοιαῦται προσβολαί , πολλάκις δὲ κατέδυσαν ἀκαίρως προσπεσοῦσαι . 
ἔδει δὲ πόλιν οὕτως μεγάλην καὶ λαμπρὰν ἔχειν τοὺς ἀληθῶς προνοοῦντας . 
ταύτῃ δὲ ἴσως ὑπὸ τῶν ἐφημέρων τούτων καὶ πρὸς ὀλίγον δημαγωγῶν οὐδὲν ἔστιν ἀγαθὸν παθεῖν . 
περὶ μὲν οὖν τούτων καὶ μυρίων ἄλλων πολλὰ ἂν ἔχοι τισλέγειν . 
ἐπεὶ δὲ καὶ αὐτὸς ἀφ’ ἧς ἐπεδήμησα ἡμέρας ὑμῖν γέγονα δημαγωγός , καὶ ταῦτα ἐπιτιμῶν τοῖς τοιούτοις , ὅμως εἰπεῖν ἅπερ ὑπεσχόμην , ἃ γιγνώσκω περὶ τῶν παρόντων . 
καὶ πρῶτον μὲν τὰ πρὸς τὸν στρατηγόν . 
ἔσται δέ μοι περὶ πάντων ὁ λόγος . 
φημὶ δὴ τοίνυν τοὺς ἐν τοιαύτῃ καταστάσει τυγχάνοντας , ὁποία δὴ τὰνῦν ἐστι παρὰ πᾶσιν , οὕτω προσήκειν φρονεῖν , ὡς μήτε πάντα ἀνεξομένους καὶ παρέξοντας αὑτοὺς ἁπλῶς χρῆσθαι τοῖς ἐπὶ τῆς ἐξουσίας , ὅπως ἂν αὐτοὶ θέλωσι , κἂν εἰς ὁτιοῦν προΐωσιν ὕβρεως καὶ πλεονεξίας , μήτε ὡς ὅλως μηδὲν οἴσοντας διακεῖσθαι , μηδὲ προσδοκᾶν ὅτι Μίνως τις ὑμῶν ἀφίξεται νῦν ἢ Περσεὺς ἐπιμελησόμενος.τὸ μὲν γὰρ ἐφ’ ἅπαν ἀποστῆναι τοῦ βοηθεῖν αὑτοῖς ἀνδραπόδων ἐστί , καὶ δυσχερές , εἰ μηδεὶς ὄκνος μηδὲ ὑποψία καταλειφθήσεται τοῖς ἀγνωμονοῦσιν . 
τὸ δὲ πλῆθος ἀπεχθάνεσθαι καὶ πάντα ἐξετάζειν οὐχ ὑπὲρ ὑμῶν ἐστιν . 
ἐὰν γὰρ ἀλόγως ἐνίοτε ἐγκαλεῖν δόξητε καί τις ὑμῶν περιγένηται · διὰ πολλὰς δ’ ἂν αἰτίας τοῦτο συμβαίη · δέδοικα μὴ τελέως ἀποβάλητε τὴν παρρησίαν . 
ὁρᾶτε δὲ τοὺς περὶ τὴν Ἰωνίαν , ὅτι μηδενὸς ἁπλῶς κατηγορεῖν ἐψηφίσαντο . 
δεῖ δὴ τοὺς νοῦν ἔχοντας ἅπαντα ταῦτα προορᾶσθαι , καὶ μὴ καθάπερ τοὺς ἀπείρους ἐν τῷ μάχεσθαι ῥᾳδίως ἀφέντας τὸ παρὸν αὐτοῖς ἀνόπλους εἶναι τὸ λοιπὸν καὶ μηδὲν ἔχειν ποιῆσαι , μηδ’ ἂν ἀποσφάττῃ τις . 
ἐκεῖνο μέντοι καθόλου λέγω , τὴν τοιαύτην ἀνάτασιν μηδαμῶς συμφέρειν , καθ’ ἣν οὐδὲν ποιῆσαι διεγνωκότες εἰς ὑποψίαν ἔρχεσθε τοῖς ἡγεμόσιν · ἀλλ’ ὃν μὲν ἂν κρίνητε ἐξαιρήσεσθαι καὶ δοκῇ τοιαῦτα ἀδικεῖν , ὥστε παραπέμψαι μὴ συμφέρειν , τοῦτον ὡς ἐξελέγξοντες παρασκευάζεσθε , καὶ τὴν γνώμην εὐθὺς ἔχετε ὡς πρὸς ἐχθρὸν καὶ ἐπιβουλεύοντα ὑμῖν . 
περὶ οὗ δ’ ἂν ἄλλως προνοῆτε μηδὲν ἢ μὴ μεγάλα ἁμαρτάνειν ἢ δῑ ἣν δήποτε αἰτίαν μὴ νομίζητε ἐπιτήδειον εἶναι , τοῦτον μηδὲ ἐρεθίζετε μηδὲ εἰς ὀργὴν κατὰ τῆς πόλεως ἄγετε · ὥσπερ οἶμαι τὰ βάρη ταῦτ’ , ἂν μὲν σφόδρα πιέζῃ καὶ ἀνέχεσθαι μὴ δυνώμεθα , ζητοῦμεν ὡς τάχιστα ἀπορρῖψαι , μετρίως δὲ ἐνοχλούμενοι καὶ ὁρῶντες ἀνάγκην οὖσαν φέρειν ἢ τοῦτο ἢ μεῖζον ἕτερον , σκοποῦμεν ὡς κουφότατα ἐπέσται . 
ταῦτά ἐστι σωφρονούσης πόλεως . 
οὕτως καὶ ἀγαπήσουσιν ὑμᾶς οἱ πλείους καὶ φοβήσεταί τις ἀδικεῖν , καὶ οὐ μὴ πλῆθος ἄδικον μηδὲ ἀλόγιστον ὄχλον ὑμᾶς νομίσωσιν , ὁρμῇ τινι καὶ φορᾷ χρώμενον . 
τουτὶ μὲν γάρ , ὃ ποιεῖ νῦν ὁ πρύτανις , καὶ παντελῶς ἀνόητον ἦν ἄν , εἰ καὶ διεγνώκειτε κατηγορεῖν · μηδέπω μέντοι καιρὸς ᾖ φανερῶς οὕτως διαφέρεσθαι καὶ προλέγειν . 
ἀλλ’ ἐπειδή τις τῶν ὑμετέρων πολιτῶν ἐν καιροῖς ἀναγκαίοις τῇ πόλει παρέσχεν αὑτὸν καὶ λαμπρὸς ἔδοξε δυοῖν ἡγεμόνων κατηγορήσας ἐφεξῆς , οἱ πολλοὶ νομίζουσι τοιούτου τινὸς ἔργου δεῖν αὐτοῖς . 
τοῦτο δὲ ὅμοιόν ἐστιν , ὥσπερ εἴ τις ἰατρὸν ἰδὼν εἴς τι τῶν ὠφελίμων φαρμάκων ἐκ μέρους τι μιγνύντα καὶ θανάσιμον , μηδὲν ἄλλοεἰδώς , μήτε ὅπως συνετέθη μήτε ὁπόσον δεῖ λαβεῖν , μιμεῖσθαι βούλοιτο . 
τὸ μὲν οὖν αὐτοσχεδιάζειν τὰ μέγιστα καὶ προεστάναι πόλεως ἡγεῖσθαι παντὸς εἶναι τοῦ ἐλπίσαντος οὐ πολὺ τῶν τοιούτων ἀφέστηκεν . 
ἐγὼ δ’ ὑπὲρ τῶν πρὸς τοὺς Μαλλώτας καὶ τὰς ἄλλας πόλεισεἰπὼν ἔτι παύσομαι . 
καὶ γὰρ ἱκανῶς ἀνέχεσθαι δοκεῖτέ μοι . 
πρὸς μὲν οὖν τούτους , λέγω δὲ Μαλλώτας , εἴ τι πεποιήκασιν ἀγωμόνως , ὥσπερ πεποιήκασι , τὴν ὀργὴν καταβαλόντες καὶ τὴν τιμωρίαν , ἣν ἐνομίζετε ὀφείλεσθαι ὑμῖν , αὐτοῖς χαρισάμενοι , περὶ τοῦ πράγματος διακρίθητε καὶ τὸ περὶ τῆς χώρας , τὸ φέρειν τὰ τοιαῦτα καὶμὴ φιλονικεῖν , τοῦθ’ , ὥσπερ ἐστίν , ἡγησάμενοι μέγα καὶ τῷ παντὶ κρειττόνων ἀνδρῶν , ἄλλως τε πρὸς τοσούτῳ καταδεεστέρους — οὐ γάρ ἐστι κίνδυνος μὴ Μαλλωτῶν ἐσομένων ἀσθενέστεροι δόξετε 
— 
μηδὲ τοὺς παροξυνοῦντας ὑμᾶς , ἀλλὰ μάλιστα μὲν αὐτοὶ δικασταὶ γενόμενοι καὶ τὸ πρᾶγμα ἐπιμελῶς ἐξετάσαντες ἄνευ πάσης ἀπεχθείασκαὶ τῆς πρὸς αὑτοὺς χάριτος καταθέσθαι , μὴ μόνον ἀποστάντες τῆς ἔριδος καὶ τοῦ ζητεῖν ἐξ ἅπαντος πλέον ἔχειν , ἀλλὰ συγχωροῦντές τε καὶ παριέντες αὐτοῖς ὅ , τι ἂν ᾖ μέτριον . 
ὥσπερ γὰρ καὶ τῶν ἰδιωτῶν ἐπαινεῖτε τοὺς εὐγνώμονας καὶ βλαβῆναί τινας μᾶλλον αἱρουμένους ἢ διαφέρεσθαι πρός τινας , οὕτω καὶκοινῇ συμβαίνει τὰς τοιαύτας πόλεις εὐδοκιμεῖν . 
αἱ μὲν οὖν θῖνες καὶ τὸ πρὸς τῇ λίμνῃ χωρίον οὐδενὸς ἄξια . 
τίς γάρ ἐστιν ἡ τούτων πρόσοδος ἢ λυσιτέλεια ; 
τὸ μέντοι χρηστοὺς φαίνεσθαι καὶ μεγαλόφρονας οὐκ ἔστιν εἰπεῖν ὅσου νομίζεται δικαίως ἄξια . 
τὸ μὲν γὰρ ἁμιλλᾶσθαι πρὸς ἅπαντας ἀνθρώπους ὑπὲρ δικαιοσύνης καὶ ἀρετῆς καὶ τὸ φιλίας καὶ ὁμονοίας ἄρχειν καὶ τούτοις περιεῖναι τῶν ἄλλων καὶ κρατεῖν ἡ καλλίστη πασῶν νίκη καὶ ἀσφαλεστάτη . 
τὸ δ’ ἐξ ἅπαντος τρόπου ζητεῖν μαχομένους ὑπερέχειν ἀλεκτρυόνων ἐστὶ μᾶλλον γενναίων ἤπερ ἀνδρῶν . 
εἰ μὲν οὖν παρὰ τὰς θῖνας ἔμελλε Μαλλὸς μείζων ἔσεσθαι τῆς Ταρσοῦ καὶ παρὰ τὴν ἐπὶ τῆς ψάμμου νομήν , τάχα ἔδει σπουδάζειν ὑμᾶς ἐπὶ τοσοῦτον . 
νυνὶ δὲ αἰσχύνη καὶ γέλως ἐστὶν ὑπὲρ ὧν διαφέρεσθε . 
τί οὖν οὐκ ἐκεῖνοι κατεφρόνησαν ; 
ὅτι οὐκ εἰσὶ βελτίους ὑμῶν . 
ὑμεῖς δέ γε βούλεσθε πρὸς τοῦ Διός . 
ἀλλ’ ἔγωγε ἠξίουν ἐπιτιμῆσαι λόγῳ πέμψαντας αὐτούς . 
τοῦτο γὰρ ἦν ὑπερεχόντων καὶ φρονούντων . 
τὸ δὲ μᾶλλον τοῦ δέοντος κεκινῆσθαι καὶ καταφεύγειν ἐπὶ τὴν ἐξουσίαν εὐθὺς καὶ νομίζειν ὑβρίζεσθαι μικροπολιτῶν μᾶλλον ἀνθρώπων ἐστίν . 
ὁμοίως δὲ καὶ πρὸς τὰς ἄλλας πόλεις ὑμᾶς ἀξιῶ προσφέρεσθαι πρᾴως καὶ κηδεμονικῶς καὶ φιλοτίμως καὶ μὴ ἀπεχθῶς . 
οὕτω γὰρ ἑκόντες ἀκολουθήσουσιν ὑμῖν ἅπαντες θαυμάζοντες καὶ ἀγαπῶντες · ὃ μεῖζόν ἐστι τοῦ θύειν παρ’ ὑμῖν καὶ δικάζεσθαι Μαλλόν . 
ταῦτα μὲν γὰρ οὐδ’ ἡντινοῦν ἔχει ὠφέλειαν , ἐπελθεῖν ἐπὶ θυσίαν δεῦρο ἢ τοὺς Ἀδανεῖς ἢ τοὺς Αἰγαίους , ἀλλὰ τῦφον καὶ ἀπάτην καὶ φιλοτιμίαν ἄλλως ἀνόητον . 
ἡ δὲ εὔνοια καὶ τὸ φαίνεσθαι διαφέροντας ἀρετῇ καὶ φιλανθρωπίᾳ , ταῦτά ἐστιν ὄντως ἀγαθά , ταῦτά ἐστιν ἄξια ζήλου καὶ σπουδῆς . 
ἃ καὶ σκοπεῖτε · ὡς τά γε νῦν γέλως ἐστίν . 
καὶ εἴτε Αἰγαῖοι πρὸς ὑμᾶς εἴτε Ἀπαμεῖς πρὸς Ἀντιοχεῖς εἴτε ἐπὶ τῶν πορρωτέρω Σμυρναῖοι πρὸς Ἐφεσίους ἐρίζουσι , περὶ ὄνου σκιᾶς , φασί , διαφέρονται . 
τὸ γὰρ προεστάναί τε καὶ κρατεῖν ἄλλων ἐστίν . 
ἀλλὰ καὶ πρότερον ἦν ποτε Ἀθηναίοις πρὸς Λακεδαιμονίους ζηλοτυπία , καὶ τό γε πρῶτον ἡγοῦντο οἱ Λάκωνες , εἶτα συνέβη πρὸς τοὺς Ἀθηναίους μᾶλλον ἀποκλῖναι τοὺς Ἕλληνας μετὰ τὰ Μηδικά . 
τί οὖν ὁ Σπαρτιάτης ; 
καὶ τὸν νησιώτην καὶ τὸν Ἴωνα καὶ τὸν Ἑλλησπόντιον ἀφεὶς αὑτὸν ἐσωφρόνιζε , καὶ τὰ τῆς Σπάρτης ἑώρα , σαφῶς εἰδὼς ὅτι καὶ τῶν νόμων καὶ τῆς εὐταξίας οὐδὲν δεῖ περὶ πλείονος ποιεῖσθαι . 
τοιγαροῦν μάλιστα εὐδαιμόνησαν ἐκεῖνον τὸν χρόνον . 
τοῖς δὲ Ἀθηναίοις συνέβη , μέχρι μὲν οἰκείωσπρὸς ἀ τοὺς αἱ πόλεις εἶχον καὶ κατ’ εὔνοιαν ἡγοῦντο , μετὰ ταῦτα δέ , ὡς ἐγκλήματα καὶ φθόνος αὐτοῖς συνελέγη καὶ μὴ βουλομένων ἄρχειν ἠξίουν , πολλὰ καὶ δυσχερῆ παθεῖν · καὶ πρῶτον μὲν ἁπάντων ἀπολέσαι τὸν ἔπαινον καὶ τὴν εὐφημίαν , ἔπειτα καὶ τὴν ἰσχὺν καὶ τὰ χρήματα , καὶ τελευταῖον ὑπὸ τοῖς ἐχθροῖς γενέσθαι · καὶ τοῖς Λακεδαιμονίοις ὁμοίως , ἐπειδὴ κἀκεῖνοι πάλιν εἴχοντο τῆς ἀρχῆς , ἀποστάντες τῆς πρότερον αὐτοῖς γνώμης , ἐν τοῖς αὐτοῖς γενέσθαι . 
καίτοι τὰ μὲν ἐκείνων εἶχεν ἀληθῆ δύναμιν καὶ μεγάλας ὠφελείας , εἰ δεῖ τὰς πλεονεξίας οὕτως καλεῖν · τὰ δὲ τῶν νῦν ἀμφισβητήματα καὶ τὰ αἴτια τῆς ἀπεχθείας κἂν αἰσχυνθῆναίμοι δοκεῖ τις ἂν ἰδών . 
ἔστι γὰρ ὁμοδούλων πρὸς ἀλλήλους ἐριζόντων περὶ δόξης καὶ πρωτείων . 
τί οὖν ; 
οὐδὲν ἀγαθόν ἐστιν ἐν τῷ χρόνῳ τούτῳ , περὶ οὗ χρὴ σπουδάζειν ; 
ἔστι τὰ μέγιστα καὶ μόνα σπουδῆς ἄξια καὶ τότε ὄντα καὶ νῦν καὶ ἀεὶ ἐσόμενα · ὧν οὐκ ἔχει δήπουθέν τις ἐξουσίαν οὔτ’ ἄλλῳ παρασχεῖν οὔτε ἀφελέσθαιδύναται τὸν κτησάμενον , ἀλλ’ ἀεί ἐστιν ἐπ’ αὐτῷ , κἂν ἰδιώτης ᾖ κἂν πόλις · ὑπὲρ ὧν ἴσως μακρότερον λέγειν πρὸς ὑμᾶς . 
καίτοι με οὐ λέληθεν ὅτι τοὺς φιλοσόφους πολλοὶ νομίζουσιν ἐκλύειν ἅπαντα καὶ ἀνιέναι τὰς ὑπὲρ τῶν πραγμάτων σπουδάς , καὶ διὰ τοῦτο βλάπτειν μᾶλλον · ὥσπερ εἴ τις τὸν μουσικὸν βούλοιτοἁρμοζόμενον , ἔπειτ’ ἀνιέντα τῶν φθόγγων τινὰς καὶ πάλιν ἑτέρους ἐπιτείνοντα σκῶψαι τὸν αὐτόν . 
ἔχει δὴ καὶ τὰ τῶν πόλεων πράγματα οὕτως . 
αἱ μὲν γὰρ πονηραὶ καὶ ἀνωφελεῖς σπουδαὶ καὶ φιλοτιμίαι μᾶλλόν εἰσι τοῦ προσήκοντος ἐντεταμέναι καὶ τρόπον τινὰ δἰ αὑτοὺς ἀπορρήγνυνται πάντες · αἱ δὲ ὑπὲρ τῶν καλλίστων ὅλως ἐκλύονται . 
θεάσασθε δ’ εὐθέως , εἰ βούλεσθε , τὴν τῆς φιλαργυρίας ἐπίτασιν , τὴν τῆς ἀκρασίας . 
ἀλλ’ ἔοικα γὰρ πόρρω προάγειν , καὶ καθάπερ οἱ ἐν ταῖς γαλήναις μακρότερον νηχόμενοι , τὸ μέλλον οὐ προορᾶν . 
ἐν ΚΕΛΑΙΝΑΙΣ τῆς ΦΡΥΓΙΑΣ . 
οὐκ ἐπιδειξόμενος ὑμῖν , ὦ ἄνδρες , παρῆλθον οὐδὲ ἀργυρίου παρ’ ὑμῶν δεόμενος οὐδ’ ἔπαινον προσδεχόμενος . 
ἐπίσταμαι γὰρ οὔτε αὐτὸς ἱκανῶς παρεσκευασμένος , ὥστε ὑμῖν ἀρέσαι λέγων , οὔτε ὑμᾶς οὕτως ἔχοντας , ὥστε προσδεῖσθαι τῶν ἐμῶν λόγων . 
πλεῖστον δὲ τὸ μεταξὺ τῆς ὑμετέρας βουλήσεως καὶ τῆς ἐμῆς δυνάμεως . 
ἐγὼ μὲν γὰρ ἁπλῶς πέφυκα καὶ φαύλως διαλέγεσθαι καὶ οὐδενὸς ἄμεινον τῶν τυχόντων · ὑμεῖς δὲ θαυμαστῶς καὶ περιττῶς ἐπιθυμεῖτε ἀκούειν καὶ μόνων ἀνέχεσθε τῶν πάνυ δεινῶν . 
οὐ δὴ τούτου χάριν προῆλθον , ἵνα με θαυμάσητε · οὐ γὰρ ἔστιν ὅπως ἂν ἐγὼ θαυμασθείην ὑφ’ ὑμῶν , οὐδὲ ἂν ἀληθέστερα λέγω τῶν Σιβύλλης ἢ Βάκιδος · ἀλλὰ ἵνα μηδεὶς ὑποβλέπῃ με μηδὲ πυνθάνηται παρ’ ἑτέρων ὅστις εἰμὶ καὶ ὁπόθεν ἔλθοιμι . 
νῦν γὰρ ἴσως ὑπονοοῦσιν εἶναί με τῶν σοφῶν ἀνθρώπων καὶ πάντα εἰδότων , γελοίῳ καὶ ἀτόπῳ τεκμηρίῳ χρώμενοι , τῷ κομᾶν . 
εἰ γὰρ τοῦτο αἴτιον ὑπῆρχεν ἀρετῆς καὶ σωφροσύνης , οὐδεμιᾶς ἂν ἐδεῖτο μεγάλης οὐδὲ χαλεπῆς δυνάμεως τὰ τῶν ἀνθρώπων . 
ἀλλ’ ἐγὼ δέδοικα μὴ οὐδὲν ᾖ τοῖς ἀνοήτοις ὄφελος τοῦ κομᾶν , ὥσπερ οὐκ ἔστιν , οὐδ’ ἂν τὴν καρδίαν αὐτὴν γένωνται δασεῖς , καθάπερ Ἀριστομένη τὸν Μεσσήνιόν φασιν , ὃς πλεῖστα Λακεδαιμονίοις πράγματα παρέσχε , καὶ πολλάκις ἁλοὺς ἀπέδρα παρ’ αὐτῶν , τοῦτον , ἐπεὶ δή ποτε ἀπέθανεν , οὕτως ἔχοντα εὑρεθῆναι . 
φημὶ τοίνυν οὐδὲν ὄφελος εἶναι τοῖς γυμνῆσι τούτοις , οὐδ’ ἂν πελτασταὶ γένωνται , πρός γε τὸ δίκαιον καὶ σωφροσύνην ἀληθῆ καὶ φρόνησιν , οὐδ’ ἂν ἔτι μᾶλλον ἀποδύσωνται καὶ γυμνοὶ περιτρέχωσι τοῦ χειμῶνος ἢ τὴν Μήδωνκαὶ Ἀράβων στολὴν λάβωσιν , ὥσπερ οὐδὲ αὐλεῖν ἱκανοὶ ἔσονται τὰ τῶν αὐλητῶν ἐνδεδυκότες . 
οὐδὲ γὰρ τοὺς ὄνους ἵππους γενέσθαι δυνατόν , οὐδ’ ἂν ἔτι πλέον τὰς ῥῖνας ἀνατμηθῶσιν , οὐδ’ ἂν τὰς γνάθους τρήσαντες αὐτῶν ψάλιον ἐμβάλωσιν , οὐδὲ ἂν ἀφέλῃ τις τὰ σάγματα · ἀλλὰ ὀγκήσονται πρὸ τῶν τειχῶν πάνυ μέγα καὶτἄλλα ποιήσουσι τὰ πρέποντα αὐτοῖς . 
ὥστε μηδεὶς ἕνεκα τοῦ σχήματος νομισάτω διαφέρειν με μηδενὸς μηδὲ τούτῳ πεποιθότα λέγειν , ἀλλὰ τοὐναντίον ὁρᾶν , ἂν μὲν ἡσυχίαν ἄγω καθάπαξ καὶ διαλέγωμαι μηδενί , πολλῷ μᾶλλον ὑπονοεῖν τοὺς ἀνθρώπους , ὡς ἂν οἶμαι σεμνυνόμενον , ὡς σπουδαῖον κρύπτοντα — 
πολλοὶ γὰρ δὴδἰ αὐτὸ τοῦτο ἐθαυμάσθησαν , τὸ σιγᾶν — 
ἐὰν δὲ ἐν τῷ μέσῳ καταστὰς μηδενὸς ἄμεινον λέγων φαίνωμαι τῶν καπήλων καὶ τῶν ὀρεοκόμων , οὐκ ἐνοχλήσειν , σαφῶς αὐτοὺς ἑωρακότας ὁποῖός εἰμι . 
σχεδὸν δὲ τοῦτο καὶ ἐπ’ ἄλλων ἰδεῖν ἔστι γιγνόμενον · οἷον ἐπειδάν τινες ὑπονοήσωσιν ἔχειν τινὰ τοῦτο αὐτό , ὃ τυγχάνουσι ζητοῦντες , προσίασι καὶ ἀνερευνῶσιν · ἐὰν οὖν περιστέλλῃ καὶ μὴ ἐθέλῃ δεικνύειν , ἔτι μᾶλλον ὑπονοοῦσιν · ἐὰν δὲ παραχρῆμα ἀποκαλύψῃ καὶ γένηται φανερὸς οὐκ ἔχων οὐδέν , ἀπίασι , διημαρτηκέναι νομίσαντες . 
πολὺ δὴ κρεῖττον τοῖς οὐ δεομένοις δόξης ἀποκαλύπτεσθαι πρὸς τοὺς πολλοὺς καὶ φανερὸν τῷ λόγῳ ποιεῖναὑτὸν τοῖς δυναμένοις ξυνεῖναι τὸν ἄνθρωπον ὁποῖός ἐστιν . 
οἶμαι γὰρ αὐτοὺς καταφρονήσειν σαφῶς ὡς ἔγωγε νῦν πέπονθα καὶ οὐ ξυνήσειν ἀλλήλων ἡμᾶς , οὔτε ἐμὲ τῶν ἀκουόντων οὔτε ἐκείνους τοῦ λέγοντος . 
τούτου δὲ αἴτιον ἔγωγε θείην ἂν ἐμαυτὸν μᾶλλον ἢ ὑμᾶς . 
μία μὲν οὖν αὕτη πρόφασις τοῦ προελθεῖν . 
ἑτέρα δὲ τὸ φοβεῖσθαι μὴ διαφθαρῶ αὐτὸς διὰ τὴν ὑμετέραν ὑποψίαν καὶ τῷ ὄντι νομίσω προσεῖναι σπουδαῖόν τι ἐμαυτῷ . 
μεγάλης γὰρ διανοίας καὶ δυνάμεως ἔοικε δεῖν , ὅταν θαυμάσωσιν ἕνα πολλοὶ καὶ διαφέρειν ἡγῶνται τῶν ἄλλων , εἰ μέλλει σωφρονεῖν οὗτος ὁ ἀνὴρ καὶ μηδὲν ἀνόητον πάσχειν μηδὲ ἐπαίρεσθαι τοῖς τῶν πολλῶν λόγοις , ὥσπερ πτεροῖς · καθάπερ τὸν Ἀχιλλέα πεποίηκεν Ὅμηρος διὰ τὴν ἀλαζονείαν ὑπὸ τῶν ὅπλων ἐπαιρόμενον καὶ φερόμενον · 
τῷ δ’ αὖτε πτερὰ γίνετ’ , ἄειρε δὲ ποιμένα λαῶν . 
ἡλίκη δέ ἐστιν ἡ τῶν πολλῶν δύναμις τοῦ πείθειν ὅ , τι ἂν αὐτοὶ θέλωσιν , οὐχ ἥκιστα ἀπὸ τῶν παίδων μάθοι τις ἄν , ὅταν ἀνθρώπῳ σωφρονοῦντι παιδάρια ἀκολουθῇ , φάσκοντα μαίνεσθαι . 
τὸ μὲν γὰρ πρῶτον ἄπεισιν ἀγανακτῶν καθ’ αὑτόν , ἔπειτα προσκρούων ἀεὶ καὶ λοιδορούμενος ἑκάστῳ καὶ διώκων αὐτὸ τοῦτο ἔπαθεν , ἐξέστη τελευτῶν , καὶ τὴν φήμην ὑπέλαβε θεὸν εἶναι , οὐ μόνον τὴν τῶν ἀνδρῶν , ἀλλὰ καὶ τὴν τῶν παίδων . 
δοκεῖ δέ μοι καὶ τὸ τῶν σοφιστῶν γένος ἐντεῦθεν αὔξεσθαί ποθεν . 
ἐπειδὰν πολλοὶ νεανίσκοι σχολὴν ἄγοντες ἕνα θαυμάζωσι πηδῶντες , καθάπερ αἱ Βάκχαι περὶ τὸν Διόνυσον , πᾶσα ἀνάγκη τοῦτον τὸν ἄνθρωπον οὐ πολλῷ τινι χρόνῳ πολλοῖς τῶν ἄλλων δόξαι τι λέγειν . 
σχεδὸν γὰρ ὥσπερ οἱ γονεῖς διαλέγεσθαι τὰ παιδία διδάσκουσιν , ἐπὶ παντὶ χαίροντες ὅ , τι ἂν εἴπωσιν · οὐκοῦν ἐκ τούτων θαρρεῖ καὶ μᾶλλο πρόεισι καὶ σαφέστερον ἀεὶ διαλέγεται καὶ τέλος ἐξέμαθε τὴν φωνὴν τῶν ξυνόντων , ἐάν τε Ἕλληνες ὦσιν ἐάν τε βάρβαροι · καὶ τοὺς σοφιστὰς ἀνάγκη τὴν διάνοιαν τῶν ἀκροατῶν ἀναλαβεῖν , τοιαῦτα καὶ λέγοντας καὶ διανοουμένους ὁποῖοί ποτ’ ἂν οὗτοι τυγχάνωσιν ὄντες . 
εἰσὶ δὲ οἱ πλείους ἐπιεικῶς ἠλίθιοι καὶ δυστυχεῖς . 
οὗτος μὲν οὖν ἴσως οὐ μέγας κίνδυνος , εἴ τις αὑτῷ καὶ ἑτέροις δοκεῖ δεινὸς εἶναι καὶ περιάξει πλῆθος ἀνθρώπων ἀνοήτων · ὥσπερ τὸν 
Ὀρφέα φασὶ τὰς δρῦς καὶ τὰς πέτρας καὶ τοὺς λίθους · τὸ δ’ αὐτὸν ἀνόητον ὄντα καὶ δειλὸν καὶ ἀκόλαστον καὶ μηδὲν διαφέροντα τῶν βοσκημάτων ἀρετῆς τι νομίσαι προσήκειν αὑτῷ καὶ καλοκἀγαθίας , τοῦτο δὴ παντελῶς δεινὸν καὶ τῆς χαλεπωτάτης πασῶνἀνοίας καὶ μανίας . 
ἀλλ’ ὅταν φήμη καταλαμβάνῃ τινὰ καὶ τοιοῦτος ἄρξηται λόγος ὑποτύφεσθαι , δεῖ περιρρηξάμενον ἐκπηδᾶν γυμνὸν εἰς τὰς ὁδούς , ἐπιδεικνύντα πᾶσιν ὅτι μηδενός ἐστι βελτίων . 
ἐὰν δὲ ἐπακολουθῇ τις φάσκων εἶναι μαθητής , ἀπελαύνειν παίοντα καὶ βάλλοντα ταῖς βώλοις καὶ τοῖς λίθοις , ὡς ἀνόητονἢ πονηρόν . 
λέγω δὲ οὐ πρὸς ἅπαντας — 
εἰσὶ γὰρ οἱ καλῶς καὶ συμφερόντως τὸ πρᾶγμα πράττοντες , οἷς ἔδει σπένδειν καὶ θυμιᾶν 
— 
ἀλλ’ οὓς σοφοὺς ὑμῖν ἀποδεικνύουσι τρεῖς ἢ τέτταρες κομῆται , καθάπερ τοὺς ἱερέας τῶν παρ’ ὑμῖν · τοὺς μακαρίους λέγω , τοὺς ἁπάντων ἄρχοντας τῶν ἱερέων , τοὺς ἐπωνύμους τῶν δύοἠπείρων τῆς ἑτέρας ὅλης . 
ταῦτα γάρ ἐστι τὰ ποιοῦντα καὶ τούτους εὐδαίμονας , στέφανος καὶ πορφύρα καὶ παιδάρια κομῶντα λιβανωτὸν φέροντα . 
ταῦτα μὲν οὖν ὅπως ποτὲ ἔχει , λελέχθω . 
τὸ δὲ κομᾶν οὐ χρὴ πάντως ὑπολαμβάνειν ὡς ἀρετῆς σημεῖον . 
πολλοὶ γὰρ δὴ διὰ θεόν τινα κομῶσιν ἄνθρωποι · καὶ γεωργοὶκομῆται , μηδὲ τοὔνομα ἀκούσαντές ποτε τὸ φιλοσοφίας , καὶ νὴ 
Δία οἱ πλείους τῶν βαρβάρων , οἱ μὲν σκέπης ἕνεκεν , οἱ δὲ καὶ πρέπειν αὑτοῖς νομίζοντες . 
τούτων δ’ οὐκ ἔστιν ἐπίφθονος οὐδεὶς οὐδὲ καταγέλαστος . 
ἴσως γὰρ ὀρθῶς αὐτὸ πράττουσιν · 
ἐπεὶ καὶ τοὺς λαγὼς ὁρᾶτε τοὺς πάνυ ἀσθενεῖς ὑπὸ τῆς δασύτητοσσῳζομένους , καὶ τῶν ὀρνέων τοῖς ἀσθενεστάτοις ἐξαρκεῖ τὰ πτερὰ εἴργειν τὸν ἄνεμον καὶ τὸ ὕδωρ , διότι ἐξ αὐτῶν πέφυκεν . 
ἡμεῖς δὲ τὴν μὴν κόμην ἀφαιροῦμεν , ὥσπερ οἱ νομεῖς τῶν ἵππων , ἃς ἂν ἐθέλωσι παραβαλεῖν τοῖς ὄνοις , καὶ τὰ γένεια ἀποκείρομεν , τὰς δὲ κεφαλὰς σκέπομεν . 
τοὺς δὲ ἀλεκτρυόνας ὁρῶμεν οὐδενὸς τοιούτου προσδεομένους , ὧν ἄνθρωποι σισύρας καὶ πίλους καὶ τοιαῦθ’ ἕτερα ξυρράπτοντες . 
καί ποῖος ἂν γένοιτο πῖλος Ἀρκαδικὸς ἢ Λακωνικὸς μᾶλλον ἁρμόττων τῆς αὑτοῦ κόμης ἑκάστῳ ; 
καὶ τί δεῖ , φησί , τοσούτων ὄντων σκεπασμάτων ; 
οὐδὲν τοῖς γε πλουσίοις · ἐκείνοις μὲν οὐδὲ χειρῶν οὐδὲ ποδῶν . 
ἐγὼ δὲ ὁρῶ καὶ ταύτην τὴν πόλιν οὐδεμιᾶς ἐνδεεστέραν τῶν πρώτων , καὶ ξυνήδομαι καὶ ἀγαπῶ . 
τῆς γὰρ ἠπείρου τὸ καρτερώτατον νέμεσθε καὶ πιότατον , πεδίων δὲ καὶ ὀρῶν μεταξὺ καλλίστων ἵδρυσθε , καὶ πηγὰς ἀφθονωτάτας ἔχετε καὶ χώραν εὐκαρποτάτην ξύμπαντα μυρία φέρουσαν , πυρούς τε ζειάς τ’ ἠδ’ εὐρυφυὲς κρῖ λευκόν , καὶ πολλὰς μὲν ἀγέλας , πολλὰς δὲ ποίμνας ποιμαίνετε καὶ βουκολεῖτε . 
τῶν τε ποταμῶν οἱ μέγιστοι καὶ πολυωφελέστατοι τὴν ἀρχὴν ἐνθένδε ἔχουσιν , ὅ τε Μαρσύας οὗτος , διὰ μέσης τῆς πόλεως ὑμῶν ῥέων , ὅ τε Ὀργᾶς , ὅ τε Μαίανδρος , πολὺ πάντων τῶν ποταμῶν θειότατος καὶ σοφώτατος , ὃς ἑλίττων μυρίας καμπὰς σχεδόν τι τὴν ἀρίστην τῆς Ἀσίας ἔπεισιν . 
τῆς τε Φρυγίας προκάθησθε καὶ Λυδίας , ἔτι δὲ Καρίας , ἄλλα τε ἔθνη περιοικεῖ πολυανδρότατα , 
Καππάδοκές τε καὶ Πάμφυλοι καὶ Πισίδαι , καὶ τούτοις ἅπασιν ἀγορὰν ὑμεῖς καὶ ξύνοδον παρέχεσθε τὴν αὑτῶν πόλιν . 
καὶ τοῦτο μὲν πολλὰς τῶν ἀνωνύμων πόλεων , τοῦτο δὲ πολλὰς εὐδαίμονας κώμας ὑπηκόους ἔχετε . 
σημεῖον δὲ μέγιστον τῆς δυνάμεως ὑμῶν τὸ πλῆθος τῶν φόρων . 
ὡς γὰρ οἶμαι τῶν ὑποζυγίων κράτιστα δοκεῖ τὰ πλεῖστον ἕλκοντα , οὕτω καὶ τῶν πόλεων εἰκὸς ἀρίστας εἶναι τὰς πλεῖστον ἀργύριον ὑποτελούσας . 
πρὸς δὲ τούτοις αἱ δίκαι παρ’ ἔτος ἄγονται παρ’ ὑμῖν καὶ ξυνάγεται πλῆθος ἀνθρώπων ἄπειρον δικαζομένων , δικαζόντων , ῥητόρων , ἡγεμόνων , ὑπηρετῶν , οἰκετῶν , μαστροπῶν , ὀρεοκόμων , καπήλων , ἑταιρῶν τε καὶ βαναύσων · ὥστε τά τε ὤνια τοὺς ἔχοντας πλείστης ἀποδίδοσθαι τιμῆς καὶ μηδὲν ἀργὸν εἶναι τῆς πόλεως , μήτε τὰ ζεύγη μήτε τὰς οἰκίας μήτε τὰς γυναῖκας . 
τοῦτο δὲ οὐ σμικρόν ἐστι πρὸς εὐδαιμονίαν . 
ὅπου γὰρ ἂν πλεῖστος ὄχλος ἀνθρώπων ξυνίῃ , πλεῖστονἀργύριον ἐξ ἀνάγκης ἐκεῖ γίγνεται , καὶ τὸν τόπον εἰκὸς εὐθηνεῖν · 
ὥσπερ οἶμαί φασι τὴν χώραν , οὗ ἂν πρόβατα πλεῖστα αὐλισθῇ , κρατίστην γίγνεσθαι τοῖς γεωργοῖς διὰ τὴν κόπρον , καὶ πολλοὶ δέονται τῶν ποιμένων παρ’ αὐτοῖς αὐλίζειν τὰ πρόβατα . 
τοιγαροῦν μέγιστον νομίζεται πρὸς ἰσχὺν πόλεως τὸ τῶν δικῶνκαὶ πάντες ἐσπουδάκασιν ὑπὲρ οὐδενὸς οὕτω . 
μέτεστι δὲ αὐτοῦ ταῖς πρώταις πόλεσιν ἐν μέρει παρ’ ἔτος . 
φασὶ δὲ νῦν ἔσεσθαι διὰ πλείονος χρόνου . 
τοὺς γὰρ ἀνθρώπους οὐχ ὑπομένειν ξυνεχῶς ἐλαύνεσθαι πανταχοῦ . 
καὶ μὴν τῶν ἱερῶν τῆς Ἀσίας μέτεστιν ὑμῖν τῆς τε δαπάνης τοσοῦτον ὅσον ἐκείναις ταῖς πόλεσιν , ἐν αἷς ἐστι τὰ ἱερά . 
οὔκουν ἔγωγε ταύτης εὐποτμοτέραν ἐπίσταμαι πόλιν οὐδὲ ἀνθρώπους ἄμεινον ζῶντας , χωρὶς Ἰνδῶν . 
ἐκεῖ γάρ , ὥς φασι , ποταμοὶ ῥέουσιν οὐχ ὥσπερ παρ’ ὑμῖν ὕδατος , ἀλλ’ ὁ μὲν γάλακτος , ὁ δὲ οἴνου διαυγοῦς , ἄλλος δὲ μέλιτος , ἄλλος δὲ ἐλαίου . 
ῥέουσι δ’ ἐγγύθεν ἐκ λόφων , ὥσπερ ἐκ μαστῶντῆς γῆς . 
πάντα δὲ ταῦτα τῶν παρ’ ἡμῖν ἄπειρον διαφέρει πρός τε ἡδονὴν καὶ δύναμιν . 
τὰ μὲν γὰρ ἐνθάδε γλίσχρως καὶ μόλις ἀπὸ ζῴων τινῶν καὶ φυτῶν συλλέγομεν , καρποὺς ξύλων βρίζοντες καὶ τροφὴν ζῴων βδάλλοντες καὶ βλίττοντες , τὰ δὲ ἐκεῖ τῷ παντὶ καθαρώτερα , χωρὶς οἶμαι βίας καὶ πανουργίας . 
οἱ δὲ ποταμοὶ ῥέουσινἕνα μῆνα τῷ βασιλεῖ , καὶ φόρος οὗτός ἐστιν αὐτῷ , τὸν δὲ λοιπὸν χρόνον τοῖς δημόταις . 
ξυνίασιν οὖν καθ’ ἑκάστην ἡμέραν μετὰ παίδων καὶ γυναικῶν εἴς τε τὰς πηγὰς καὶ πρὸς τὰ ῥεύματα τῶν ποταμῶν παίζοντες καὶ γελῶντες , ὡς ἂν ἐπ’ εὐωχίαν . 
φύεται δὲ παρὰ ταῖς ὄχθαις ὅ τε λωτὸς ἰσχυρὸς καὶ σχεδὸν ἁπάντων σιτίωνἥδιστος , οὐχ ὥσπερ ὁ παρ’ ἡμῖν τετράποσι τροφή , καὶ πολλὰ σήσαμα καὶ σέλινα , ὡς ἂν εἰκάσειέ τις ἐκ τῆς ὁμοιότητος · τὴν δὲ ἀρετὴν οὐκ ἄξιον συμβάλλειν . 
γίγνεται δὲ αὐτόθι ἕτερον σπέρμα , τῶν πυρῶν καὶ τῶν κριθῶν ἀμείνων τροφὴ καὶ μᾶλλον ξυμφέρουσα . 
φύεται δὲ ἐν κάλυξι μεγάλαις , οἷον ῥόδων , εὐοσμοτέραις δὲ καὶ μείζοσιν . 
ταύτας τὰς ῥίζας καὶ τὸν καρπὸν ἐσθίουσιν , οὐδὲν πονήσαντες . 
εἰσὶ δὲ ὀχετοὶ πολλοὶ ῥέοντες ἐκ τῶν ναμάτων , οἱ μὲν μείζους , οἱ δὲ ἐλάττους , ξυμμιγνύντες ἀλλήλοις , τῶν ἀνθρώπων πεποιηκότων , ὅπως ἂν αὐτοῖς δοκῇ . 
μετοχετεύουσι δὲ ῥᾳδίως , ὥσπερ ἡμεῖς τὸ ἐν τοῖς κήποις ὕδωρ . 
ἔστι δὲ καὶ λουτρὰ πλησίον αὐτοῖς ὕδατος , τὸ μὲν θερμὸν λευκότερον ἀργύρου , τὸ δὲ ὑπὸ τοῦ βάθους καὶ τῆς ψυχρότητος κυανοῦν . 
ἐνταῦθα νήχονται γυναῖκες ἅμα καὶ παῖδες , καλοὶ πάντες . 
ἔπειτα οἶμαι κατακλινέντες ἐν τοῖς λειμῶσιν ᾅδουσι καὶ μινυρίζουσιν . 
εἰσὶ δὲ λειμῶνες αὐτόθι πάγκαλοι καὶ φύσις ἀνθῶν τε καὶ δένδρων παρεχόντων τὴν μὲν σκιὰν ἄνωθεν ἐξ ὕψους , τὸν δὲ καρπὸν ἐν ἐφικτῷ τοῖς βουλομένοις λαβεῖν νευόντων τῶν κλάδων . 
οἵ τε ὄρνιθες κατᾴδουσιν , οἱ μὲν ἐν τοῖς ὄρεσιν συγκαθήμενοι , πολύ τι πλῆθος , οἱ δὲ ἄνωθεν ἀπὸ ἀκρεμόνων , εὐφωνότεροι τῶν παρ’ ἡμῖν ὀργάνων . 
πνεῦμά τε ἀεὶ μέτριον διαρρεῖ , καὶ τῶν ἀέρων ἡ κρᾶσις ὁμοία διὰ παντός , μάλιστα δὲ ἔοικεν ἀρχομένῳ θέρει . 
πρὸς δὲ τούτοις ὅ τε οὐρανὸς ἐκεῖ καθαρώτερος καὶ τὰ ἄστρα πλείω καὶ λαμπρότερα . 
ζῶσι δὲ πλεῖον τετρακοσίων ἐτῶν , πάντα τὸν χρόνον τοῦτον ὡραῖοι καὶ νέοι καὶ οὔτε γῆράς ἐστι παρ’ ἐκείνοις οὔτε νόσος οὔτε πενία . 
τούτων δὲ τοιούτων ὄντων καὶ τοσούτων ὑπαρχόντων ἀγαθῶν , ὅμως εἰσὶν ἄνθρωποι καλούμενοι Βραχμᾶνες , οἳ χαίρειν ἐάσαντες τούς τε ποταμοὺς ἐκείνους καὶ τοὺς παρ’ αὐτοῖς ἐρριμμένους ἐκτραπέντες ἰδίᾳ τε ξυλλογίζονται καὶ φροντίζουσι , πόνους τε θαυμαστοὺς ἀναλαβόμενοι τοῖς σώμασιν οὐδενὸς ἀναγκάζοντος καὶ καρτερήσεις δεινὰς ὑπομένοντες . 
φασὶ δὲ ἐξαίρετον αὐτοῖς εἶναι μίαν πηγὴν τὴν τῆς ἀληθείας , πολὺ πασῶν ἀρίστην καὶ θειοτάτην , ἧς οὐδέποτε τοὺς γευσαμένους ἐμπίμπλασθαι . 
τὰ μὲν οὖν ἐκεῖθεν λόγος ἐστὶν ἀψευδής . 
ἤδη γάρ τινες τῶν ἀφικνουμένων ἔφασαν · 
ἀφικνοῦνται δὲ οὐ πολλοί τινες ἐμπορίας ἕνεκεν · οὗτοι δὲ ἐπιμίγνυνται τοῖς πρὸς θαλάττῃ . 
τοῦτο δὲ ἄτιμόν ἐστιν Ἰνδῶν τὸ γένος , οἱ δὲ ἄλλοι φεύγουσιν αὐτούς . 
τούτους ἀνάγκη ὁμολογεῖν ὑμῶν εὐδαιμονεστέρους , τῶν δὲ ἄλλων ὑμᾶς , πλὴν ἑνὸς ἀνθρώπων ἔτιγένους , τῶν πολυχρυσοτάτων . 
τὸ δὲ χρυσίον λαμβάνουσι παρὰ μυρμήκων . 
οὗτοι δέ εἰσιν ἀλωπέκων μείζονες , τἄλλα δὲ ὅμοιοι τοῖς παρ’ ἡμῖν . 
ὀρύττουσι δὲ κατὰ γῆς , ὥσπερ οἱ λοιποὶ μύρμηκες . 
ὁ δὲ χοῦς αὐτοῖς ἐστι χρυσίον καθαρώτατον πάντων χρυσίων καὶ στιλπνότατον . 
εἰσὶν οὖν πλησίον ἐφεξῆς , ὥσπερ κολωνοὶ τοῦψήγματος , καὶ τὸ πεδίον ἅπαν ἀστράπτει . 
χαλεπὸν οὖν ἰδεῖν ἐστι πρὸς τὸν ἥλιον , καὶ πολλοὶ τῶν ἐπιχειρούντων ἰδεῖν τὰς ὄψεις διεφθάρησαν . 
οἱ δὲ προσοικοῦντες ἄνθρωποι τὴν μεταξὺ χώραν διελθόντες ἔρημον οὖσαν οὐ πολλὴν ἐφ’ ἁρμάτων , ὑποζεύξαντες ἵππους ταχίστους , ἀφικνοῦνται τῆς μεσημβρίας , ἡνίκα δεδύκασικατὰ γῆς · ἔπειτα φεύγουσι τὸν χοῦν ἁρπάσαντες . 
οἱ δὲ αἰσθανόμενοι διώκουσι καὶ μάχονται καταλαβόντες , ἕως ἂν ἀποθάνωσιν ἢ ἀποκτείνωσιν · ἀλκιμώτατοι γάρ εἰσι θηρίων ἁπάντων . 
ὥστε οὗτοί γε ἐπίστανται τὸ χρυσίον ὁπόσου ἐστὶν ἄξιον , καὶ οὐδὲ προΐενται πρότερον ἢ ἀποθανεῖν . 
φέρε δή , τίνας ἄλλους τῶν καθ’ ἡμᾶσεὐδαίμονας ἀκούομεν ; 
Βυζαντίους , χώραν τε ἀρίστην νεμομένους καὶ θάλατταν εὐκαρποτάτην . 
τῆς δὲ γῆς ἠμελήκασι διὰ τὴν ἀρετὴν τῆς θαλάττης . 
ἡ μὲν γὰρ διὰ μακροῦ φέρει τὸν καρπὸν αὐτοῖς καὶ δεῖ λαβεῖν ἐργασαμένους , ἡ δὲ αὐτόθεν μηδὲν πονήσασιν .
