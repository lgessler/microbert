<html><body><text id="wikipedia_mt_wikipedia_org__9293.html" ns="0" revid="216294" sourceurl="https://mt.wikipedia.org/wiki/Storja_ta%27_Chelsea_FC" title="Storja ta' Chelsea FC" type="wikipedia">Storja ta' Chelsea FC
<p>Din il-paġna tittrata dwar l-<hi rend="bold">istorja ta' Chelsea Football Club</hi> mill-<ref target="https://mt.wikipedia.org/wiki/1905">1905</ref> sal-ġurnata tal-lum.</p>
<figure><caption>Emblema</caption></figure>
Oriġini u fundazzjoni fl-1905
<p>Fl-<ref target="https://mt.wikipedia.org/wiki/1896">1896</ref>, <ref target="https://mt.wikipedia.org/wiki/Gus_Mears">Henry Augustus Mears</ref>, negozjant appassjonat tal-futbol, kiseb flimkien ma' ħuh <ref target="https://mt.wikipedia.org/wiki/Joseph_Mears">Joseph Mears</ref> il-kampi tal-atletika ta' <ref target="https://mt.wikipedia.org/wiki/Stamford_Bridge">Stamford Bridge</ref> f'<ref target="https://mt.wikipedia.org/wiki/Fulham">Fulham</ref>, fil-punent ta' Londra, bil-għan li jorganizza partiti tal-futbol tal-aqwa livell. Kellhom jistennew sal-<ref target="https://mt.wikipedia.org/wiki/1904">1904</ref> biex jakkwsitaw il-propjetà, però l-aħwa ma rnexxielhomx jikkonvinċu lil <ref target="https://mt.wikipedia.org/wiki/Fulham_FC">Fulham Football Club</ref> biex jaddottaw il-grawnd ta' Stamford Bridge bħala l-grawnd fejn jintlagħbu l-partiti interni tal-klabb, għalhekk kienu qed jaħsbu biex ibigħuh lil kumpanija tal-ferroviji. M'hemmx storja li tikkonferma x'ġara u skont leġġenda din tgħid li Mears kien kważi se jbigħ lill-klabb, u kien ippersawdit mill-kollega tiegħu <ref target="https://mt.wikipedia.org/wiki/Fred_Parker">Fred Parker</ref> biex ma jbigħux, meta l-kelb tiegħu gidmu fuq saqajh. Parker ħa l-inċident fi spirtu tajjeb kif ukoll Mears, u mpresjonat b'dan, iddeċieda li jieħu l-parir tal-kollega tiegħu u ffonda klabb ġdid li jilgħab fi Stamford Bridge.</p>
Snin tal-bidu
<figure><caption>It-tim ta' Chelsea fl-1905</caption></figure>
<p>Il-Chelsea FC kien fondat fil-<ref target="https://mt.wikipedia.org/wiki/14_ta'_Marzu">14 ta' Marzu</ref> <ref target="https://mt.wikipedia.org/wiki/1905">1905</ref> fil-pub <hi rend="italic">The Rising Sun</hi>, faċċata tad-daħla attwali tal-grawnd ta' Fulham FC, il-<ref target="https://mt.wikipedia.org/wiki/Craven_Cottage">Craven Cottage</ref>. L-għażla tal-isem waqgħet fuq <ref target="https://mt.wikipedia.org/wiki/Royal_Borough_of_Kensington_and_Chelsea">Royal Borough of Kensington and Chelsea</ref>, wara li ismijiet oħra bħal <hi rend="italic">London FC</hi>, <hi rend="italic">Kensington FC</hi> u <hi rend="italic">Stamford Bridge FC</hi> kienu ġew rifjutati. Għall-ewwel kien rifjutat l-ingress fis-<ref target="https://mt.wikipedia.org/wiki/Southern_League">Southern League</ref> wara objezzjonijiet min-naħa ta' <ref target="https://mt.wikipedia.org/wiki/Fulham_FC">Fulham</ref> u <ref target="https://mt.wikipedia.org/wiki/Tottenham_Hotspur_FC">Tottenham Hotspur</ref>. Il-kandidatura ġiet approvata fid-<ref target="https://mt.wikipedia.org/wiki/29_ta'_Mejju">29 ta' Mejju</ref> <ref target="https://mt.wikipedia.org/wiki/1905">1905</ref>. Chelsea allura kien ammess għall-<ref target="https://mt.wikipedia.org/wiki/Football_League">Football League</ref>.</p>
<p>Mears adotta flokkijiet ta' kulur <ref target="https://mt.wikipedia.org/wiki/Blu">blu</ref>, xorts <ref target="https://mt.wikipedia.org/wiki/Abjad">bojod</ref> u kalzetti <ref target="https://mt.wikipedia.org/wiki/Blu">blu skuri</ref>. L-ewwel logħba tal-kampjonat kienet kontra <ref target="https://mt.wikipedia.org/wiki/Stockport_County_FC">Stockport County</ref> fit-<ref target="https://mt.wikipedia.org/wiki/2_ta'_Settembru">2 ta' Settembru</ref> <ref target="https://mt.wikipedia.org/wiki/1905">1905</ref> barra minn darhom, fejn kien tilfu 1–0. L-ewwel logħba ġewwa darhom kienet logħba ta' ħbiberija kontra <ref target="https://mt.wikipedia.org/wiki/Liverpool_FC">Liverpool</ref> u spiċċat b'rebħa ta' 4–0.</p>
<p>Bħala l-ewwel plejer-kowċ tal-iskwadra kien ingaġġat l-<ref target="https://mt.wikipedia.org/wiki/Skozja">Iskoċċiż</ref> <ref target="https://mt.wikipedia.org/wiki/John_Tait_Roberston">John Tait Roberston</ref>. It-tim kien kompost minn plejers parti minn timijeit oħra, bħall-gowlkiper <ref target="https://mt.wikipedia.org/wiki/William_Foulke">William "Fatty" Foulke</ref>, rebbieħ tal-<ref target="https://mt.wikipedia.org/wiki/FA_Cup">FA Cup</ref> flimkien ma' <ref target="https://mt.wikipedia.org/wiki/Sheffield_United_FC">Sheffield United</ref>, u l-attakkant <ref target="https://mt.wikipedia.org/wiki/Jimmy_Windridge">Jimmy Windridge</ref>, minn <ref target="https://mt.wikipedia.org/wiki/Birmingham_City_FC">Small Heath</ref>. Fl-ewwel staġun huma laħqu t-tielet post, imma l-irwol ta' Roberston kien konstatament indebolit b'kawża ta' indħil min-naħa tad-diriġenza. F'<ref target="https://mt.wikipedia.org/wiki/Novembru">Novembru</ref> <ref target="https://mt.wikipedia.org/wiki/1906">1906</ref> hu tilfu l-liberta li jagħżel it-tim u f'<ref target="https://mt.wikipedia.org/wiki/Jannar">Jannar</ref> <ref target="https://mt.wikipedia.org/wiki/1907">1907</ref> hu telaq biex ingħaqad ma' <ref target="https://mt.wikipedia.org/wiki/Glossop_North_End_FC">Glossop</ref>. Is-segretarju tal-klabb <ref target="https://mt.wikipedia.org/wiki/William_Lewis">William Lewis</ref> ħa temporanjament il-kariga u rnexxielu jiggwida l-iskwadra għall-promozzjoni fl-aħħar tal-istaġun, fuq kollox grazzi għall-gowls ta' Windrige u <ref target="https://mt.wikipedia.org/wiki/George_Hilsdon">George "Gatling Gun" Hilsdon</ref>. Dan tal-aħħar kien l-ewwel fuq il-ħafna skorers prolifiċi ta' Chelsea. Skorja ħames gowls fid-debutt tiegħu u sebgħa u għoxrin fl-istaġun, biex kompla hekk sakemm sar l-ewwel plejer li laħaq it-tragward ta' 100 gowl bil-flokk ta' Chelsea.</p>
<figure><caption>Chelsea jirbħu lil West Brom fi Stamford Bridge f'Settembru 1905</caption></figure>
<p><ref target="https://mt.wikipedia.org/wiki/David_Calderhead">David Calderhead</ref> ħa post Lewis, li kompla bħala kowċ ta' Chelsea għas-sitta u għoxrin sena ta' wara. Għall-ewwel ma tantx gawdex minn suċċessi u raw lill-klabb bejn l-ewwel u t-tieni diviżjoni. Fl-istaġun <ref target="https://mt.wikipedia.org/wiki/Kampjonat_tal-futbol_Ingliż_1909-10">1909–1910</ref> raw l-ewwel relegazzjoni, li kienet segwita minn ritorn fl-aqwa serje s-sena ta' wara u l-post ta' qabel tal-aħħar fl-<ref target="https://mt.wikipedia.org/wiki/Kampjonat_tal-futbol_Ingliż_1911-12">1911–1912</ref>, l-aħħar staġun qabel is-sospensjoni tal-futbol Ingliż kawża tal-<ref target="https://mt.wikipedia.org/wiki/L-Ewwel_Gwerra_Dinjija">Ewwel Gwerra Dinjija</ref>. Il-klabb suppost kellu jkun relegat, imma wara l-espansjoni tal-kampjonat, Chelsea kien invitat biex jingħaqad mal-<ref target="https://mt.wikipedia.org/wiki/First_Division">First Division</ref>.</p>
<p>Minkejja l-fortuni alternati, il-popularità ta' Chelsea kibret mhux ħażin. Il-klabb sar b'fost l-akbar numru ta' benjamini, attiri minn plejers bħal <ref target="https://mt.wikipedia.org/wiki/Ben_Warren">Ben Warren</ref> u <ref target="https://mt.wikipedia.org/wiki/Bob_Whittingham">Bob Whittingham</ref>. Fil-Ġimgħa l-Kbira tal-<ref target="https://mt.wikipedia.org/wiki/1906">1906</ref> kienu 67,000 l-ispetatturi preżenti fil-grawd biex jassistu għal-logħba tal-kampjonat kontra <ref target="https://mt.wikipedia.org/wiki/Manchester_United_FC">Manchester United</ref>. L-ewwel derby ta' <ref target="https://mt.wikipedia.org/wiki/Londra">Londra</ref> ra lil Chelsea jaffrontaw lil <ref target="https://mt.wikipedia.org/wiki/Arsenal_FC">Woolwich Arsenal</ref> u rreġistra 55,000 spettatur, l-aktar numru ta' spettaturi għal partita fil-First Division. 77,952 spettatur ippreżentaw ruħhom fl-istadju għar-raba' rawnd tal-FA Cup kontra Swindon, fit-<ref target="https://mt.wikipedia.org/wiki/13_ta'_April">13 ta' April</ref> <ref target="https://mt.wikipedia.org/wiki/1911">1911</ref>.</p>
<p>Fl-<ref target="https://mt.wikipedia.org/wiki/1915">1915</ref>, Chelsea laħqu l-ewwel finali tal-FA Cup, li kienet magħrufa bħala t-tazza "Khaki", minħabba n-numru ta' suldati bl-uniformi fost l-ispettaturi. Il-partita kontra <ref target="https://mt.wikipedia.org/wiki/Sheffield_United_FC">Sheffield United</ref> intlagħbet f'<ref target="https://mt.wikipedia.org/wiki/Old_Trafford">Old Trafford</ref>. L-iżball tal-gowlkiper <ref target="https://mt.wikipedia.org/wiki/Jim_Molyneux">Jim Molyneux</ref> ippermetta lil United biex jiftħu l-iskor qabel tmiem l-ewwel taqsima, imma l-"Blues" baqgħu jżommu sħiħ sal-aħħar sitt minuti, meta t-tim oppost żied tnejn oħra għal riżultat finali ta' 3–0.</p>
<p>L-ewwel staġun sħiħ wara l-konflitt mondjali, fl-<ref target="https://mt.wikipedia.org/wiki/Kampjonati_tal-futbol_Ingliż_1919-20">1919–1920</ref>, kellu jkun bħala l-aqwa wieħed sa dak il-punt. L-akwist ta' <ref target="https://mt.wikipedia.org/wiki/Jack_Cock">Jack Cock</ref>, attakant ta' 24 gowl, kien wieħed deċiżiv: huma spiċċaw it-tielet fil-kampjonat - sa dak inhar kienet l-aqwa pożizzjoni għal klabb minn Londra - u semi-finalisti tal-FA Cup wara li spiċċaw eliminati minn <ref target="https://mt.wikipedia.org/wiki/Aston_Villa_FC">Aston Villa</ref>, u tilfet b'hekk l-okkażżjoni li tilgħab il-finali fi Stamford Bridge. Fl-<ref target="https://mt.wikipedia.org/wiki/Kampjonati_tal-futbol_Ingliż_1923-24">1923–1924</ref> il-klabb reġa' ġie relegat. Fl-erba tal-ħames staġuni ta' wara kienu kważi laħqu l-promozzjoni. Fl-<ref target="https://mt.wikipedia.org/wiki/Kampjonati_tal-futbol_Ingliż_1929-30">1929–1930</ref> kisbu l-promozzjoni għall-<ref target="https://mt.wikipedia.org/wiki/First_Division">First Division</ref>, fejn minn dakinhar baqgħet hemm għat-tnejn u tletin sena ta' wara.</p>
<p>Biex jikkapitalizzaw il-promozzjoni tal-1930 il-klabb investa <ref target="https://mt.wikipedia.org/wiki/Lira_sterlina">£</ref>25,000 għall-akkwist ta' plejers ta' fama, l-Iskoċċiżi <ref target="https://mt.wikipedia.org/wiki/Hughie_Gallacher">Hughie Gallacher</ref>, <ref target="https://mt.wikipedia.org/wiki/Alex_Jackson">Alex Jackson</ref> u <ref target="https://mt.wikipedia.org/wiki/Alec_Cheyne">Alec Cheyne</ref>. Partikularment, Gallacher kien wieħed mill-akbar talenti ta' dik l-era, magħruf l-aktar għall-attitudni tiegħu u li kien wassal lil <ref target="https://mt.wikipedia.org/wiki/Newcastle_United_FC">Newcastle United</ref> għall-kampjonat <ref target="https://mt.wikipedia.org/wiki/Kampjonat_tal-futbol_Ingliż_1926-27">1926–1927</ref>. Hu u Jackson kienu membri tal-<ref target="https://mt.wikipedia.org/wiki/Wembley_Wizards">Wembley Wizards</ref> ("Sħaħar ta' Wembley"), il-komponenti tat-tim nazzjonali Skoċċiż li għeleb lill-Ingilterra 5–1 f'<ref target="https://mt.wikipedia.org/wiki/Wembley_Stadium">Wembley Stadium</ref> fl-<ref target="https://mt.wikipedia.org/wiki/1928">1928</ref>. Minkejja s-suppożizzjoni li se jirnexxu, l-ebda mit-tlieta ma espressa għal livell ta' logħob deżiderat. Kienu f'okkażżjonijiet rari bħar-rebħa ta' 6–2 kontra <ref target="https://mt.wikipedia.org/wiki/Manchester_United">Manchester United</ref> u r-rebħa ta' 5–0 kontra <ref target="https://mt.wikipedia.org/wiki/Sunderland_AFC">Sunderland</ref>, li t-tliet urew impressjoni favorevoli. Fil-verità Gallacher kien l-awa skorer ta' Chelsea f'kull staġun tal-erba' staġuni li dam mat-tim, fejn skorja total ta' 81 gowl, imma l-perjodu mat-tim ta' Londra kien karatterizzat minn sospensjonijiet minħabba indixxiplina. Jackson u Cheyne damu biex jidraw fl-ambjent u ma rnexxielhomx jirkupraw il-forma li darba kellhom. Jekk wieħed jgħaqqad it-total ta' preżenzi ta' dawn it-tliet, it-triju għamel total minimu ta' 300 apparenza u sal-<ref target="https://mt.wikipedia.org/wiki/1936">1936</ref>, kien wera li l-akkwist tagħhom kien telf finanzjarju. Il-flus kienu jiġu wżati, imma ħafna drabi inadegwatament u fuq kollox għall-akkwist ta' attakanti, waqt li d-difiża kienet tibqa' traskurata.</p>
<p>Kien fl-FA Cup li l-klabb avviċina għall-midalja tal-fidda. Fl-<ref target="https://mt.wikipedia.org/wiki/1932">1932</ref> kien protagonista ta' rebħiet notevoli kontra <ref target="https://mt.wikipedia.org/wiki/Liverpool_FC">Liverpool</ref> u <ref target="https://mt.wikipedia.org/wiki/Sheffield_Wednesday_FC">Sheffield Wednesday</ref>, qabel ma spiċċaw pari ma' <ref target="https://mt.wikipedia.org/wiki/Newcastle_United_FC">Newcastle United</ref> fis-semi-finali. Newcastle marru 2–0, imma Gallacher naqqas l-iżvantaġġ għal Chelsea. Il-plejers ta' Chelsea assedjaw l-kaxxa ta' United fit-tieni taqsima, imma ma rnexxielhomx jiskurjaw. Kienu l-"Geordies" li laħqu l-finali. Calderhead ta d-dimissjonijiet fl-<ref target="https://mt.wikipedia.org/wiki/1933">1933</ref> u kien sostitwit minn <ref target="https://mt.wikipedia.org/wiki/Leslie_Knighton">Leslie Knighton</ref>, imma l-bidla ma tantx bidlet il-fortuni tat-tim. Diversi drabi matul id-deċennju, l-iskwadra setgħet tiddependi minn <ref target="https://mt.wikipedia.org/wiki/Tommy_Law">Tommy Law</ref>, <ref target="https://mt.wikipedia.org/wiki/Sam_Weaver">Sam Weaver</ref>, <ref target="https://mt.wikipedia.org/wiki/Syd_Bishop">Syd Bishop</ref>, <ref target="https://mt.wikipedia.org/wiki/Harry_Burgess">Harry Burgess</ref>, <ref target="https://mt.wikipedia.org/wiki/Dick_Spence">Dick Spence</ref> u <ref target="https://mt.wikipedia.org/wiki/Joe_Bambrick">Joe Bambrick</ref>, li kollha kienu jagħmlu parti mit-timijiet nazzjonali tagħhom, imma l-aqwa post f'dawk l-għaxar snin kien it-tmien post. Kurżitament tnejn mill-aqwa elementi tal-iskwadra matul din l-epoka ma kienu swew xejn lid-diriġenza: il-gowlkiper <ref target="https://mt.wikipedia.org/wiki/Vid_Woodley">Vid Woodley</ref>, li rnexxielu jagħmel 19-il apparenza mat-tim nazzjonali Ingliż, u l-attakkant ċentrali <ref target="https://mt.wikipedia.org/wiki/George_Mills">George Mills</ref>, l-ewwel plejer li skorja 100 gowl fil-kampjonat ma' Chelsea. Ir-relegazzjoni kienet evitata għal żewġ punti fl-<ref target="https://mt.wikipedia.org/wiki/Kampjonat_tal-futbol_Ingliż_1932-33">1932–1933</ref> u fl-<ref target="https://mt.wikipedia.org/wiki/Kampjonat_tal-futbol_Ingliż_1933-34">1933–1934</ref> u b'punt fl-<ref target="https://mt.wikipedia.org/wiki/Kampjonat_tal-futbol_Ingliż_1938-39">1938–1939</ref>. Il-formazzjoni tal-<ref target="https://mt.wikipedia.org/wiki/1939">1939</ref> irnexxielha tagħmel mixja oħra fit-tazza nazzjonali, fejn wara r-rebħiet kontra <ref target="https://mt.wikipedia.org/wiki/Arsenal_FC">Arsenal</ref> u <ref target="https://mt.wikipedia.org/wiki/Sheffield_Wednesday_FC">Sheffield Wednesday</ref> kien hemm it-telfa ġewwa darhom fil-kwarti tal-finali kontra <ref target="https://mt.wikipedia.org/wiki/Grimsby_Town_FC">Grimsby Town</ref>.</p>
<p>Chelsea baqgħet waħda mill-iskwadri l-aktar sostenuti fil-pajjiż. Il-vista ta' <ref target="https://mt.wikipedia.org/wiki/Arsenal_FC">Arsenal</ref> fit-<ref target="https://mt.wikipedia.org/wiki/12_ta'_Ottubru">12 ta' Ottubru</ref> <ref target="https://mt.wikipedia.org/wiki/1935">1935</ref> attira 82,905 persuna għal Stamford Bridge. Dan hu rekord assolut għall-klabb u t-tieni l-aktar numru ta' spettaturi li attendew partita fil-kampjonat Ingliż. Folla ta' 50,000 persuna assitew għad-debutt ġewwa darhom ta' Gallacher u Jackson. Fl-<ref target="https://mt.wikipedia.org/wiki/1939">1939</ref> Knighton ma baqax kowċ tal-iskwadra minħabba li t-tim ma marx viċin tas-suċċess. Kien sostitwit minn <ref target="https://mt.wikipedia.org/wiki/Billy_Birrell">Billy Birrell</ref>, li kien kowċ ta' <ref target="https://mt.wikipedia.org/wiki/Queens_Park_Rangers_FC">Queens Park Rangers</ref>, raġel li l-ideat tiegħu biddlu radikalment il-fortuni tal-klabb.</p>
Gwerra, viżita ta' Dynamo u s-settur ġovanili ġdid (1940–1952)
<p>Birrell kien nominat bħala kowċ ta' Chelsea ftit qabel il-bidu tat-<ref target="https://mt.wikipedia.org/wiki/It-Tieni_Gwerra_Dinjija">Tieni Gwerra Dinjija</ref>. Wara tliet ġranet tal-kampjonat <ref target="https://mt.wikipedia.org/wiki/Kampjonat_tal-futbol_Ingliż_1939-40">1939–1940</ref>, l-attività tal-futbol kienet sospiża fir-<ref target="https://mt.wikipedia.org/wiki/Renju_Unit">Renju Unit</ref> għaż-żmien tal-konflitt. Ir-riżultati tal-partiti matul dan iż-żmien kienu inuffiċjali. Chelsea komplew jikkompetu f'xi kampjonati reġjonali u, bħal kull klabb ieħor, rat l-iskwadra tonqos fl-ammont minħabba li xi wħud kienu msejjħin għall-gwerra. Kien f'dan iż-żmien li d-diriġenza ġabet "plejers-ospiti", fosthom <ref target="https://mt.wikipedia.org/wiki/Matt_Busby">Matt Busby</ref>, <ref target="https://mt.wikipedia.org/wiki/Walter_Winterbottom">Walter Winterbottom</ref> u <ref target="https://mt.wikipedia.org/wiki/Eddie_Hapgoood">Eddie Hapgoood</ref>. Huma wkoll ikkompetew fil-<ref target="https://mt.wikipedia.org/wiki/Football_League_War_Cup">Football League War Cup</ref>, fejn dak inhar għamlu d-debutt f'<ref target="https://mt.wikipedia.org/wiki/Wembley_Stadium">Wembley</ref>, fejn tilfu 3–1 kontra <ref target="https://mt.wikipedia.org/wiki/Charlton_Athletic_FC">Charlton Athletic</ref> fil-finali tal-<ref target="https://mt.wikipedia.org/wiki/1944">1944</ref>. Sena wara huma rebħu 2–0 lil <ref target="https://mt.wikipedia.org/wiki/Millwall_FC">Millwall</ref> quddiem folla ta' 80,000 spettatur. Wara dan, <ref target="https://mt.wikipedia.org/wiki/John_Harris">John Harris</ref> sar l-ewwel kaptan ta' Chelsea li refa' t-trofew f'Wembley. Fil-fatt hu rċieva t-trofew mill-Prim Ministru <ref target="https://mt.wikipedia.org/wiki/Winston_Churchill">Winston Churchill</ref>.</p>
<p>F'<ref target="https://mt.wikipedia.org/wiki/Ottubru">Ottubru</ref> <ref target="https://mt.wikipedia.org/wiki/1945">1945</ref>, fejn il-gwerra kienet għadha kemm spiċċat, l-awtorita tal-futbol Ingliż sabu l-mod li jiċċelebraw ir-ritorn tal-futbol fi żmien tal-paċi. Kien imħabbar li <ref target="https://mt.wikipedia.org/wiki/FC_Dynamo_Moscow">FC Dynamo Moscow</ref>, ċampjin kurrenti tal-<ref target="https://mt.wikipedia.org/wiki/Unjoni_Sovjetika">Unjoni Sovjetika</ref>, kienet se jilgħabu xi logħob fir-Renju Unit. Il-logħba kontra Chelsea saret fit-<ref target="https://mt.wikipedia.org/wiki/13_ta'_Novembru">13 ta' Novembru</ref> fi Stamford Bridge. Il-klabb li kien qed jilgħab ġewwa daru kellu jilbes flokk <ref target="https://mt.wikipedia.org/wiki/Aħmar">aħmar</ref> minħabba l-kuntrast tal-kulur blu mal-flokkijiet tal-avversarji. Ir-Russi taw prova ta' talent kbir u teknika, fejn irnexxielhom jagħmlu rimonta minn 2–0 minn taħt għal 2–3, biex laħqu r-riżultat ta' 3–3 meritat, minkejja li l-gowl kien <hi rend="italic">offside</hi>. Kien hemm folla ta' madwar 100,000 persuna, mingħajr ma jingħadd in-numru ta' nies li daħlu fl-istadju illegatament. Hi l-attendza l-aktar numeruża li kien hemm fi Stamford Bridge.<ref target="https://mt.wikipedia.org/wiki/Il-Paġna_prinċipali#cite_note-1">[1]</ref></p>
<p>Fl-aħħar tal-gwerra, Chelsea investew ċifri konsiderevoli għall-akkwist ta' plejers ġodda. Waslu tliet attakkanti ta' kalibru kbir bħal <ref target="https://mt.wikipedia.org/wiki/Tommy_Lawton">Tommy Lawton</ref>, <ref target="https://mt.wikipedia.org/wiki/Len_Goulden">Len Goulden</ref> u <ref target="https://mt.wikipedia.org/wiki/Tommy_Walker">Tommy Walker</ref>, għal madwar 22,000 sterlina. It-triju pproduċa gowls u spettaklu: Lawton skorja 26 gowl f'34 partita fl-<ref target="https://mt.wikipedia.org/wiki/Kampjonat_tal-futbol_Ingliż_1946-47">1946–1947</ref>, imma Chelsea ikklassifikaw fil-ħmistax-il post u b'Birrell ma marrux aktar mit-tlettax-il post. L-aqwa kontribuzzjoni ta' Birrell kien barra l-grawnd. Hu ħa ħsieb it-tfittxija u l-iżvilupp intensiv ta' atleti ġovanili, megħjun minn <ref target="https://mt.wikipedia.org/wiki/Dickie_Foss">Dickie Foss</ref>, <ref target="https://mt.wikipedia.org/wiki/Dick_Spence">Dick Spence</ref> u <ref target="https://mt.wikipedia.org/wiki/Jimmy_Thompson">Jimmy Thompson</ref> li kienu plejers. Parikularment, fit-tliet deċennji ta' wara, il-politika kellha tkun li s-settur ġovanili jipprovdi talent ġdid kontinwament għall-ewwel tim. F'dak il-perjodu, wasal ma' Chelsea l-attakkant <ref target="https://mt.wikipedia.org/wiki/Roy_Bentley">Roy Bentley</ref>, akkwistat minn <ref target="https://mt.wikipedia.org/wiki/Newcastle_United_FC">Newcastle United</ref> għal £11,000 fl-<ref target="https://mt.wikipedia.org/wiki/1948">1948</ref>, wara t-tluq ta' Lawton.</p>
<p>L-<ref target="https://mt.wikipedia.org/wiki/1950">1950</ref> kienet qisha s-sena ta' Chelsea fl-FA Cup wara tant drabi li waslu viċini. Wara li għelbu lil <ref target="https://mt.wikipedia.org/wiki/Manchester_United_FC">Manchester United</ref> fil-kwarit tal-finali bl-iskor ta 2–0, l-iskwadra affrontat lil <ref target="https://mt.wikipedia.org/wiki/Arsenal_FC">Arsenal</ref>. F'<ref target="https://mt.wikipedia.org/wiki/White_Hart_Lane">White Hart Lane</ref> żewġ gowls ta' Bentley taw vantaġġ ta' 2–0, imma gowl qabel tmiem l-ewwel taqsima ta' Arsenal wara żball tal-gowlkiper ta' Chelsea, reġa' fetaħ il-logħba. Chelsea ma rnexxielhomx jerġgħu jieħdu f'idejhom il-logħba u l-Arsenal approfittaw billi kisbu l-pari ta' 2–2, 15-il minuta qabel tmiem il-partita. Meta reġgħet intlagħbet il-logħba, il-"Gunners" rebħu bl-iskor ta' 1–0. Sena wara, Chelsea kien mistenni li jkun relegat: b'erba' logħbiet biex jintlagħbu huma kienu fl-aħħar post, b'distanza ta' sitt punti miż-żona salva, mingħajr rebħa wara erbatax-il logħba. Wara li rebħu inaspettatament tlieta mill-erbgħa li kien għad baqa', l-iskwadra affrontaw fl-aħħar ġurnata lil <ref target="https://mt.wikipedia.org/wiki/Bolton_Wanderers_FC">Bolton Wanderers</ref>, fejn kienu jafu li rebħa u riżultat favorevoli fil-partita bejn <ref target="https://mt.wikipedia.org/wiki/Everton_FC">Everton</ref> u <ref target="https://mt.wikipedia.org/wiki/Sheffield_Wednesday_FC">Sheffield Wednesday</ref> li kienu wkoll qedgħin fiż-żona ta' relegazzjoni, kien iffiser salvezza. Chelsea rebħu 4–0 u Sheffield għelbu lit-tim ta' Everton 6–0, biex b'hekk Chelsea baqgħu fl-aqwa serje. Fl-<ref target="https://mt.wikipedia.org/wiki/1952">1952</ref> affrontaw fis-semi-finali tal-FA Cup lil Arsenal. Wara li l-ewwel logħba spiċċat 1–1, il-partita biex tiddeċiedi r-rebbieħ tat ir-rebħa lil Arsenal bl-iskor ta' 3-0. Birrell irriżenja minn kowċ ta' Chelsea ftit wara.</p>
Ted Drake: modernizazzjoni u l-ewwel titlu (1952–1961)
<p>Fl-<ref target="https://mt.wikipedia.org/wiki/1952">1952</ref> kien nominat <ref target="https://mt.wikipedia.org/wiki/Ted_Drake">Ted Drake</ref> bħala kowċ, li qabel kien attakkant tal-<ref target="https://mt.wikipedia.org/wiki/Arsenal_FC">Arsenal</ref> u tat-<ref target="https://mt.wikipedia.org/wiki/Tim_nazzjonali_tal-futbol_tal-Ingilterra">tim nazzjonali Ingliż</ref>. Waħda mill-ewwel azzjonijiet tiegħu kienet li jbiddel il-logo storiku fejn kienu juri pensjonant ta' Chelsea (suldati Brittaniċi), biex b'hekk il-laqam storiku ta' "The Pensioners" ma jibqax użat, u jkun sostitwit għal "The Blues". Drake introduċa sessjonijiet ta' eżerċitazzjoni bil-ballun, prattika li kienet rari fl-Ingilterra f'dik l-epoka. Is-settur ġovanili u s-sistemà ta' tfittxija ta' plejers ġodda li l-predeċessur tiegħu kien ħalla baqa' jiżviluppaha, però abbanduna l-politika li jixtri talenti li ma kinux jagħmlu prestazzjoni tajba mal-klabb. Drake appella lill-benjamini biex jipparteċipaw aktar fil-logħob ta' Chelsea. L-ewwel sentejn ma kinux promettenti: Chelsea kklassifikaw fid-19-il post, punt biss 'il bogħod mir-relegazzjoni, u s-sena ta' wara fit-8 post. </p>
<p>Fl-<ref target="https://mt.wikipedia.org/wiki/Kampjonat_tal-futbol_Ingliż_1954-55">1954–1955</ref>, f'għeluq il-ħamsin sena ta' fundazzjoni, is-sitwazzjoni tbiddlet. Chelsea rebħu mingħajr mistenni l-<ref target="https://mt.wikipedia.org/wiki/First_Division">First Division</ref> bi skwadra magħrufa għan-nuqqas ta' stilel, fotshom il-gowlkiper <ref target="https://mt.wikipedia.org/wiki/Charlie_Thomson">Charlie "Chic" Thomson</ref>, plejers non-professjonisti bħal <ref target="https://mt.wikipedia.org/wiki/Derek_Saunders">Derek Saunders</ref> u <ref target="https://mt.wikipedia.org/wiki/Jim_Lewis">Jim Lewis</ref>, il-midfilder ċentrali <ref target="https://mt.wikipedia.org/wiki/Johnny_McNichol">Johnny "Jock" McNichol</ref>, il-ġwejnħa <ref target="https://mt.wikipedia.org/wiki/Eric_Parsons">Eric "Rabbit" Parsons</ref>, <ref target="https://mt.wikipedia.org/wiki/Frank_Blunstone">Frank Blunstone</ref>, id-difensur <ref target="https://mt.wikipedia.org/wiki/Peter_Sillett">Peter Sillett</ref>, il-kowċ futuri tal-Ingilterra <ref target="https://mt.wikipedia.org/wiki/Ron_Greenwood">Ron Greenwood</ref> fi rwol ta' midfilder ċentrali, <ref target="https://mt.wikipedia.org/wiki/Ken_Armstrong">Ken Armstrong</ref>, <ref target="https://mt.wikipedia.org/wiki/Stan_Willemse">Stan Willemse</ref> u l-veteran <ref target="https://mt.wikipedia.org/wiki/John_Harris">John Harris</ref>. Forsi l-unika stella tal-iskwadra kien il-kaptan u l-aqwa skorer (b'21 gowl fil-kampjonat) Roy Bentley. Chelsea bdew il-kampjonat bħal ma spiċċaw fl-istaġun ta' qabel, b'erba' telfiet konsekuttivi, fosthom t-telfa entużjażmanti ta' 6–5 kontra Manchester United. F'Novembru kienet diġà fit-tnax-il post. Minn dak il-mument, it-tim minn Londra kiseb diversi riżultati favorevoli, fejn tilfu biss tliet darbiet minn 25 partita li segwew u assiguraw it-titlu ġurnata qabel ma spiċċa l-kampjonat, grazzi għas-suċċess ta' 3–0 kontra Sheffield Wednesday fil-ġurnata ta' <ref target="https://mt.wikipedia.org/wiki/San_Ġorġ">San Ġorġ</ref>. Għar-rebħ tat-titlu kienu fundamentali ż-żewġ rebħiet kontra t-tieni klassifikata, <ref target="https://mt.wikipedia.org/wiki/Wolverhampton_Wanderers_FC">Wolverhampton Wanderers</ref>. L-ewwel partita spiċċat 4–3 għal Chelsea f'<ref target="https://mt.wikipedia.org/wiki/Molineux">Molineux</ref> wara li huma kienu fi żvantaġġ ta' 2–3. Il-partita ta' ritorn spiċċat 1–0 favur it-tim minn Londra ġewwa <ref target="https://mt.wikipedia.org/wiki/Stamford_Bridge">Stamford Bridge</ref>, wara gowl permezz ta' penalty. Chelsea kisbu total ta' 52 punt (medja ta' 1.71 punti f'kull partita), li jirrapreżentaw illum waħda mill-inqas kwoti ta' rebħ tal-kampjonat Ingliż wara l-Ewwel Gwerra Mondjali. Fl-aħħar partita tal-istaġun tal-"Blues", fejn huma kienu diġà ċampjins, ingħataw midalja ta' unur mill-<ref target="https://mt.wikipedia.org/wiki/Busby_Babes">Busby Babes</ref> ta' <ref target="https://mt.wikipedia.org/wiki/Manchester_United">Manchester United</ref> ta' <ref target="https://mt.wikipedia.org/wiki/Matt_Busby">Matt Busby</ref>.</p>
<p>Ir-rebħa taċ-Championship kellha tagħti lil Chelsea l-parteċipazzjoni fl-ewwel <ref target="https://mt.wikipedia.org/wiki/Tazza_taċ-Ċampjins">Tazza taċ-Ċampjins</ref>, kompetizzjoni li kienet se tibda' fis-sena ta' wara u b'hekk il-"Blues" kienu se jkunu l-ewwel tim <ref target="https://mt.wikipedia.org/wiki/Ingilterra">Ingliż</ref> li se jieħu sehem. Il-poloz tal-ewwel rawnd raw lil Chelsea jaffrontaw liċ-ċampjins <ref target="https://mt.wikipedia.org/wiki/Żvezja">Żvediżi</ref> ta' <ref target="https://mt.wikipedia.org/wiki/Djurgårdens_IF_Fotboll">Djurgårdens</ref>. Però, Chelsea kellhom jirtiraw wara l-intervent tal-<ref target="https://mt.wikipedia.org/wiki/Football_League">Football League</ref> u l-<ref target="https://mt.wikipedia.org/wiki/The_Football_Association">FA</ref>, fejn ħafna membri raw li l-prijorità kellha tingħata għall-kompetizzjonijiet domestiċi.<ref target="https://mt.wikipedia.org/wiki/Il-Paġna_prinċipali#cite_note-2">[2]</ref> Chelsea lagħbu verament logħba ta' ħbiberija inuffiċjali kontra ċ-ċampjins tal-<ref target="https://mt.wikipedia.org/wiki/Skozja">Iskozja</ref> <ref target="https://mt.wikipedia.org/wiki/Aberdeen_FC">Aberdeen</ref>, fejn Aberdeen rebħu. Bħala rikompensa, it-tim ta' Chelsea offra lil Aberdeen platt bl-emblema tal-klabb.</p>
<p>L-iskwadra ma kinitx kapaċi li tibni rebħiet ġodda wara s-suċċess tal-<ref target="https://mt.wikipedia.org/wiki/1955">1955</ref>. Fl-istaġun <ref target="https://mt.wikipedia.org/wiki/Kampjonat_tal-futbol_Ingliż_1955-56">1955–1956</ref> ikklassifikaw fis-sittax-il post. Fis-snin ta' wara l-formazzjoni, fejn l-età medja kienet qed tikbet, kisbet serje ta' pożizzjonijiet modesti fin-nofs tal-klassifika. L-unika nota pożittiva ta' dan il-perjodu kien il-bidu tal-skorer prolifiku <ref target="https://mt.wikipedia.org/wiki/Jimmy_Greaves">Jimmy Greaves</ref>, wieħed mill-aqwa prodotti tas-settur ġovanili tat-tim ta' Chelsea, u skorer ta' 122 f'erba' kampjonati. Flimkien ma' Greaves ħarġu diversi żgħażagħ ta' valur, magħrufin aktar bħala <hi rend="italic">Drake's Duckings</hi> ("Il-Papri Żgħar ta' Drake") u l-inesperjenza tagħhom, kienet riżultat ta' prestazzjonijiet li ftit li xejn kienu kontinwi. Waħda mill-punti l-aktar baxxi tal-klabb f'dawn is-snin, kienu l-eliminazzjoni fit-tielet rawnd tal-FA Cup kontra skwadra tal-<ref target="https://mt.wikipedia.org/wiki/Fourth_Division">Fourth Division</ref>, <ref target="https://mt.wikipedia.org/wiki/Crewe_Alexandra_FC">Crewe Alexandra</ref>, f'<ref target="https://mt.wikipedia.org/wiki/Jannar">Jannar</ref> <ref target="https://mt.wikipedia.org/wiki/1961">1961</ref>. Wara li Greaves kien ċedut għat-tim ta' <ref target="https://mt.wikipedia.org/wiki/AC_Milan">Milan</ref> f'Ġunju ta' wara, il-konsegwenzi kienu evidenti: mingħajr il-gowls tal-attakkant tagħhom, l-iskwadra batiet. Drake kien imkeċċi f'Settembru wara telfa ta' 4–0 kontra <ref target="https://mt.wikipedia.org/wiki/Blackpool_FC">Blackpool</ref>, b'Chelsea fl-aħħar tal-klassifika. Kien sostitwit mill-plejer-kowċ ta' tlieta u tletin sena <ref target="https://mt.wikipedia.org/wiki/Tommy_Docherty">Tommy Docherty</ref>.</p>
Emerġenza (1963–1971)
Tommy Docherty
<p>Docherty impona dixxiplina stretta u ċeda diversi plejers anzjani, biex issostwixxihom ma' akkwisti astuti u uża' talent aktar żagħżugħ permezz tas-sistemà ġovanili adottata minn Birrell. Fil-wasla tiegħu, f'<ref target="https://mt.wikipedia.org/wiki/Jannar">Jannar</ref> <ref target="https://mt.wikipedia.org/wiki/1962">1962</ref>, l-iskwadra kienet kważi destinata għar-relegazzjoni, u hu uża' dan il-ħin biex jesperimenta u jippjana l-futur. Fl-ewwel staġun sħiħ ta' Docherty hu reġa ta l-promozzjoni lil Chelsea għas-<ref target="https://mt.wikipedia.org/wiki/Second_Division">Second Division</ref>. Il-partita deċiżiva, kontra <ref target="https://mt.wikipedia.org/wiki/Sunderland_AFC">Sunderland</ref>, kienet waħda kumbattuta u spiċċat b'rebħa ta' 1–0, grazzi għall-gowl ta' <ref target="https://mt.wikipedia.org/wiki/Tommy_Harmer">Tommy Harmer</ref>. Fl-aħħar ġurnata t-tim minn Londra rebħu 7–0 lil <ref target="https://mt.wikipedia.org/wiki/Portsmouth_FC">Portsmouth</ref>.</p>
<p>Chelsea rritornaw fil-First Division bi skwadra ġovanili, fejn ibbrillaw <ref target="https://mt.wikipedia.org/wiki/Ron_Harris">Ron "Chopper" Harris</ref>, il-gowlkiper <ref target="https://mt.wikipedia.org/wiki/Peter_Bonetti">Peter Bonetti</ref>, il-ġwejnħa <ref target="https://mt.wikipedia.org/wiki/Bobby_Tambling">Bobby Tambling</ref>, il-midfilder <ref target="https://mt.wikipedia.org/wiki/John_Hollins">John Hollins</ref>, id-difensur <ref target="https://mt.wikipedia.org/wiki/Ken_Shellito">Ken Shellito</ref>, l-attakkant <ref target="https://mt.wikipedia.org/wiki/Barry_Bridges">Barry Bridges</ref>, il-ġwejnħa <ref target="https://mt.wikipedia.org/wiki/Bert_Murray">Bert Murray</ref> u l-kaptan <ref target="https://mt.wikipedia.org/wiki/Terry_Venables">Terry Venables</ref>, kollha prodotti tas-settur ġovanili. Ma' dawn, Docherty żied l-attakkant <ref target="https://mt.wikipedia.org/wiki/George_Graham">George Graham</ref>, <ref target="https://mt.wikipedia.org/wiki/Eddie_McCreadie">Eddie McCreadie</ref> u d-difensur eleganti <ref target="https://mt.wikipedia.org/wiki/Marvin_Hinton">Marvin Hinton</ref>, akkwistati għal somma żgħira.</p>
<p>Fl-istaġun ta' ritorn fl-aqwa serje, Chelsea spiċċaw fil-ħames post, waqt li fis-sena ta' wara kienu qed jimmaraw lejn it-<hi rend="italic"><ref target="https://mt.wikipedia.org/wiki/Treble">treble</ref></hi> tal-kampjonat, <ref target="https://mt.wikipedia.org/wiki/FA_Cup">FA Cup</ref> u l-<ref target="https://mt.wikipedia.org/wiki/Football_League_Cup">League Cup</ref>. L-istil ta' logħob kien ibbażat fuq id-dinamiżmu fiżiku u fuq iċ-ċirkolazzjoni rapida tal-ballun. Chelsea bdew tajjeb il-kampjonat u fl-aħħar kienu flimkien ma' <ref target="https://mt.wikipedia.org/wiki/Manchester_United_FC">Manchester United</ref> u <ref target="https://mt.wikipedia.org/wiki/Leeds_United_FC">Leeds United</ref>, qed jiġġieldu għar-rebħ tal-kampjonat. Mas-suċċess fl-aqwa serje huma rebħu l-League Cup, meta fil-finali l-"Blues" għelbu 3–2 lil <ref target="https://mt.wikipedia.org/wiki/Leicester_City_FC">Leicester City</ref> (grazzi għall-prestazzjoni tajba ta' McCreadie) biex fil-partita ta' ritorn f'<ref target="https://mt.wikipedia.org/wiki/Fibert_Street">Fibert Street</ref> huma spiċċaw pari ta' 0–0, f'logħba kumbattuta.</p>
<p>Però, bdew jinħassu l-ewwel problemi fl-ambjent, hekk kif Docherty kellu xi jgħid ma xi plejers, partikularment Venables. F'Marzu sofrew telfa kontra Manchester United, rivali tat-titlu, u ftit wara riżultat negattiv (0–2) kontra <ref target="https://mt.wikipedia.org/wiki/Liverpool_FC">Liverpool</ref> fis-semi-finali tal-FA Cup, minkejja l-fatt li Chelsea kienu favoriti f'din l-aħħar logħba. Fl-aħħar erbat ijiem tat-tmiem tal-kampjonat, Chelsea baqgħu xorta l-ewwel, imma fil-logħba ta' wara kontra <ref target="https://mt.wikipedia.org/wiki/Burnley_FC">Burnley</ref> Docherty ħalla barra mit-tim tmien plejers pedini (Venables, Graham, Bridges, Hollins, McCreadie, Hinton, Bert Murray u <ref target="https://mt.wikipedia.org/wiki/Joe_Fascione">Joe Fascione</ref>). Li kien għad baqa' mit-tim kien grupp ta' riservi u żgħażagħ, u dawn tilfu 6–2 u ta ċans lir-rivali biex jersqu aktar qrib. Fl-aħħar, Chelsea spiċċaw it-tielet.</p>
<p>Fis-sena ta' wara reġgħet offriet ħafna avvenimenti, mingħajr ebda titlu mirbuħ. Chelsea ikkompetiet fuq tliet naħat: kampjonat, FA Cup u <ref target="https://mt.wikipedia.org/wiki/Tazza_tal-Fieri">Tazza tal-Fieri</ref>. Huma lagħbu rekord ta' 60 logħba fit-tliet kompetizzjonijiet. Fl-aħħar ikklassifikaw fir-raba' post tal-kampjonat u fl-FA Cup kisbu s-semi-finali wara li rebħu f'<ref target="https://mt.wikipedia.org/wiki/Anfield">Anfield</ref> liċ-ċampjins kurrenti, <ref target="https://mt.wikipedia.org/wiki/Liverpool_FC">Liverpool</ref>. Fis-semi-finali affrontaw lil <ref target="https://mt.wikipedia.org/wiki/Sheffield_Wednesday_FC">Sheffield Wednesday</ref>, għal darb'oħra f'<ref target="https://mt.wikipedia.org/wiki/Villa_Park">Villa Park</ref>. Minkejja li kienu favoriti, it-tim minn <ref target="https://mt.wikipedia.org/wiki/Yorkshire">Yorkshire</ref> għeleb lil Chelsea 2–0 u kien eliminat.</p>
<p>Fit-Tazza tal-Fieri huma eliminaw lil <ref target="https://mt.wikipedia.org/wiki/AS_Roma">Roma</ref>, <ref target="https://mt.wikipedia.org/wiki/TSV_1860_München">1860 München</ref> u lil <ref target="https://mt.wikipedia.org/wiki/AC_Milan">Milan</ref> (fejn f'din l-aħħar logħba, ir-rebħa kienet deċiża permezz tat-tfigħ tal-munita, wara li l-partita spiċċat pari wara l-ħin normali). Fis-semi-finali tilfu kontra <ref target="https://mt.wikipedia.org/wiki/FC_Barcelona">Barcelona</ref>. Iż-żewġ timijiet tad-dar rebħu 2–0, u fil-partita ta' spareġġ li ntlagħbet f'<ref target="https://mt.wikipedia.org/wiki/Nou_Camp">Nou Camp</ref>, Barcelona rebħu 5–0. Docherty, li kellu relazzjoni ma' xi plejers li kienet imkissra, iddeċieda li jibni skwadra ta' età medja ta' 21 sena. Venables, Graham, Bridges u Murray kienu ġew mibjugħha matul is-sena, waqt li kien akkwistat il-ġwejnħa Skoċċiż <ref target="https://mt.wikipedia.org/wiki/Charlie_Cooke">Charlie Cooke</ref> għal £72,000, flimkien mal-midfilder <ref target="https://mt.wikipedia.org/wiki/Tommy_Baldwin">Tommy Baldwin</ref>, li wasal fi Stamford Bridge bħala midfilder parzjali għall-bidla ma' Graham. Mis-settur ġovanili ħareġ attakkant ta' talent kbir, <ref target="https://mt.wikipedia.org/wiki/Peter_Osgood">Peter Osgood</ref>.</p>
<p>L-operazzjonijiet tat-trasferimenti ta' Docherty kienu inizzjalment produttivi. Chelsea, b'Osgood  bħala fulkru tat-tim sħiħ, marru fl-ewwel post tal-klassifika sa' <ref target="https://mt.wikipedia.org/wiki/Ottubru">Ottubru</ref> <ref target="https://mt.wikipedia.org/wiki/1966">1966</ref>, l-unika formazzjoni imbattuta wara għaxar logħbiet. Wara Osgood kiser saqajn f'partita fil-League Cup u l-pjanijiet ikkomplikaw. Biex jissostitiwixxi lil Osgood, Docherty kiser ir-rekord ta' trasferiment permezz tal-akkwist ta' <ref target="https://mt.wikipedia.org/wiki/Tony_Hateley">Tony Hateley</ref> għal £100,000, però l-logħob fl-arja ta' Hateley, ma qabilx mal-istil ta' Chelsea. Huma bdew jinżlu fil-klassifika u spiċċaw fid-9 post. Ir-ribalta tal-istaġun kienet li laħqu l-finali tal-FA Cup. Fis-semi-finali l-"Blues" rebħu lil <ref target="https://mt.wikipedia.org/wiki/Leeds_United_FC">Leeds United</ref> f'dik li l-istoriċi<ref target="https://mt.wikipedia.org/wiki/Il-Paġna_prinċipali#cite_note-3">[3]</ref> jgħidu li bdiet ir-rivalità bejn dawn iż-żewġ timijiet. F'waħda mill-aqwa mumenti ta' Hateley ma' Chelsea kien li skorja gowl bir-ras, fejn fl-aħħr kien wieħed deċiżiv, imma l-partita kienet waħda kontestata wara li tliet gowls ta' Leeds kienu mħassra.</p>
<p>Chelsea affrontaw lil <ref target="https://mt.wikipedia.org/wiki/Tottenham_Hotspur_FC">Tottenham Hotspur</ref> fl-ewwel finali tal-FA Cup bejn żewġ timijiet minn Londra, magħrufa aktar bħala l-<hi rend="italic">Finali tal-Cockney Cup</hi>. Kienet l-ewwel finali li Chelsea kienu preżenti fiha mill-1915 u l-ewwel preżenza fil-finali f'<ref target="https://mt.wikipedia.org/wiki/Wembley_Stadium">Wembley</ref>. Ron Harris, li dakinhar kellu 22 sena, kien l-aktar kaptan ġuvni li niżel fil-grawnd fil-finali tat-Tazza tal-Ingilterra. Il-"Blues" ma għamlux prestazzjoni tajba u madanakollu l-gowl lejn tmiem il-logħba ta' Tambling permezz ta' daqqa ta' ras, ma kienx biżżejjed hekk kif tilfu 2–1 kontra Tottenham li fost it-tim kien jinvolvi li Venables u Greaves. Docherty, figura li kienet kontinwament diskussa, kien imneħħi mill-kariga ta' kowċ wara li rebħu tnejn biss mill-ewwel għaxra logħbiet, flimkien ma' problemi ta' Docherty mal-plejers u hu serva skwalifikazzjoni ta' 28 ġurnata mill-<ref target="https://mt.wikipedia.org/wiki/The_Football_Association">FA</ref>.</p>
Dave Sexton
<p>Fl-ewwel sena wara t-tluq ta' Docherty, Chelsea tilfu 7–0 kontra <ref target="https://mt.wikipedia.org/wiki/Leeds_United_FC">Leeds United</ref>, fejn din saret waħda mill-akbar telfiet fl-istorja tal-klabb (fl-<ref target="https://mt.wikipedia.org/wiki/Kampjonat_tal-futbol_Ingliż_1953-54">1953–1954</ref> huma tilfu 8–1 kontra <ref target="https://mt.wikipedia.org/wiki/Wolverhampton_Wanderers_FC">Wolverhampton Wanderers</ref>). <ref target="https://mt.wikipedia.org/wiki/Dave_Secton">Dave Secton</ref>, li kien eks-kowċ ta' Chelsea u <ref target="https://mt.wikipedia.org/wiki/Leyton_Orient_FC">Leyton Orient</ref>, b'temperament aktar kalm u riservat minn Docherty, ħa l-post ta' kowċ. Il-qalb tal-iskwadra eriditata minn Docherty baqa' fil-parti l-kbira tiegħu l-istess. Ġew miżjud żewġ plejers fid-difiża <ref target="https://mt.wikipedia.org/wiki/John_Dempsey">John Dempsey</ref> u <ref target="https://mt.wikipedia.org/wiki/David_Webb">David Webb</ref>, l-attakkant <ref target="https://mt.wikipedia.org/wiki/Ian_Hutchinson">Ian Hutchinson</ref>, il-midfilder debuttant <ref target="https://mt.wikipedia.org/wiki/Alan_Hudson">Alan Hudson</ref> u l-ġwejnħa <ref target="https://mt.wikipedia.org/wiki/Peter_Houseman">Peter Houseman</ref>, li kien irritorna minn self. Sexton wera li kien influwenti u wassal lil Chelsea għal żewġ klassifikazzjoni fost l-ewwel sitta, kif ukoll għat-Tazza tal-Fieri <ref target="https://mt.wikipedia.org/wiki/1968">1968</ref>–<ref target="https://mt.wikipedia.org/wiki/1969">1969</ref>, fejn il-"Blues" spiċċaw eliminati minn <ref target="https://mt.wikipedia.org/wiki/DWS">DWS Amsterdam</ref> wara t-tfigħ tal-munita.</p>
<p>Fil-kampjonat <ref target="https://mt.wikipedia.org/wiki/Kampjonat_tal-futbol_Ingliż_1969-1970">1969–1970</ref>, il-klabb ikklassifika fit-tielet post wara <ref target="https://mt.wikipedia.org/wiki/Everton_FC">Everton</ref> u <ref target="https://mt.wikipedia.org/wiki/Leeds_United_FC">Leeds United</ref>. Osgood u Hutchinson irnexxielhom jiskorjaw total ta' 53 gowl flimkien fl-istaġun, u laħqu l-finali tal-FA Cup tal-istess staġun. It-tim oppost kien propju il-Leeds United, dominant tal-kampjonat u fost l-aqwa timijiet ta' dik l-era. Fl-ewwel partita f'Wembley, Chelsea kienu dejjem minn taħt imma rnexxielhom jiksbu pari ta' 2–2 grazzi għall-gowls ta' <ref target="https://mt.wikipedia.org/wiki/Segnarono_Houseman">Segnarono Houseman</ref> u fl-aħħar minuti Hutchinson. Il-partita ta' spareġġ saret f'<ref target="https://mt.wikipedia.org/wiki/Old_Trafford">Old Trafford</ref> ta' Manchester ġimgħatejn wara. Il-logħba baqgħet famuża għat-tattiċiżmu estrem tal-iskwadri u għat-talent u l-abilità kbira li kienet murija mill-plejers. Għal darb'oħra fi żvantaġġ, Chelsea reġgħu ġabu l-iskor l-istess għat-tielet darba fil-partita grazzi għad-daqqa ta' rus ta' Osgood minn passaġġ ta' Cooke. Il-partita kompliet fil-<ref target="https://mt.wikipedia.org/wiki/Ħin_supplementari">ħin supplementari</ref>, fejn Webb, minn assist ta' Hutchinson, ta daqqa ta' ras u kiseb il-gowl tar-rebħa, dak tat-2–1.</p>
<p>Is-suċċess tat-Tazza tal-Ingilterra ta lil Chelsea l-kwalifikazzjoni fit-<ref target="https://mt.wikipedia.org/wiki/Tazza_tat-Tazez_Ewropej">Tazza tat-Tazez</ref> għall-ewwel darba fl-istorja tal-klabb. Ir-rebħiet kontra <ref target="https://mt.wikipedia.org/wiki/Aris_Thessaloniki">Aris Thessaloniki</ref> u <ref target="https://mt.wikipedia.org/wiki/CSKA_Sofia">CSKA Sofia</ref> fetħu t-triq tal-iskwadra lejn il-kwarti tal-finali, fejn elimaw lil <ref target="https://mt.wikipedia.org/wiki/Clube_Brugge">Clube Brugge</ref> wara rimonta emozzjonali. Wara li tilfu l-ewwel leg barra minn darhom bl-iskor ta' 2–0, Chelsea kienu 0–0 b'disa' minuti mit-tmiem fil-partita ta' ritorn, imma gowl ta' Osgood dawwar l-istorja tal-logħba u ġab l-iskor taż-żewġ partiti l-istess. Fil-ħinijiet supplementari huma trijonfaw 4–0. Ir-rivali ta' <ref target="https://mt.wikipedia.org/wiki/Manchester_City_FC">Manchester City</ref>, kienu eliminati fis-semi-finali. L-ewwel finali bejn Chelsea u <ref target="https://mt.wikipedia.org/wiki/Real_Madrid_CF">Real Madrid</ref> spiċċat 1–1, il-partita ta' spareġġ saret jumejn wara u kienet deċiża mill-gowls ta' Dempsey u Osgood: it-2–1 ta lil Chelsea biex jerfgħu għall-ewwel darba trofew Ewropew. Il-kanzunetta <hi rend="italic"><ref target="https://mt.wikipedia.org/wiki/Blue_is_the_Colour">Blue is the Colour</ref></hi> ("Blu hu l-Kulur"), li ħarġet fl-<ref target="https://mt.wikipedia.org/wiki/1972">1972</ref> u kantata mill-membri tat-tim, laħqet il-ħames pożizzjoni tal-<ref target="https://mt.wikipedia.org/wiki/UK_Singles_Chart">UK Singles Chart</ref>. Din hi waħda mill-aktar kanzunetti famużi fil-futbol Ingliż, u legata għal dejjem mat-tim ta' Chelsea ta' dik l-era.</p>
Il-kriżi (1972–1983)
<p>Fid-deċennju ma kienx hemm aktar suċċessi hekk kif problemi finanzjarji kbar ġabu lill-klabb fuq irkubbtejh. Mill-bidu tas-snin sebgħin id-dixxiplina li kienet tirrenja fl-iskwadra saret debboli hekk kif Sexton kellu xi jgħid ma' xi plejers, fosthom Osgood, Hudson u Baldwin, dawr l-atteġġjament tagħhom u l-istil ta' ħajja tagħhom. Flimkien mad-dekadenza tal-ispirtu tal-iskwadra, hekk ukoll kienu r-riżultati. Eliminati mit-<ref target="https://mt.wikipedia.org/wiki/Tazza_tat-Tazez_Ewropej_1971-72">Tazza tat-Tazez Ewropej 1971–72</ref> minn tim <ref target="https://mt.wikipedia.org/wiki/Svezja">Svediż</ref> inqas kwotat ta' <ref target="https://mt.wikipedia.org/wiki/Åtvidabergs_FF">Åtvidabergs FF</ref>, Chelsea kienu estromessi wkoll mill-<ref target="https://mt.wikipedia.org/wiki/FA_Cup">FA Cup</ref> minn <ref target="https://mt.wikipedia.org/wiki/Leyton_Orient_FC">Leyton Orient</ref>, skwadra tas-<ref target="https://mt.wikipedia.org/wiki/Second_Division">Second Division</ref>, minkejja li kellhom vantaġġ ta' 2–0. Fl-aħħar tilfu l-finali tal-FA Cup kontra <ref target="https://mt.wikipedia.org/wiki/Stoke_City_FC">Stoke City</ref> fl-<ref target="https://mt.wikipedia.org/wiki/1972">1972</ref>. F'dawn l-okkażżjonijiet kollha l-formazzjoni minn Londra ħarġet telliefa kontra rivali teknikament inferjuri u minkejja li ddominaw il-partita għal diversi ħinijiet. Fl-<ref target="https://mt.wikipedia.org/wiki/Kampjonat_tal-futbol_Ingliż_1972-73">1972–1973</ref> ippożizzjonaw fit-tnax-il post u fl-<ref target="https://mt.wikipedia.org/wiki/Kampjonat_tal-futbol_Ingliż_1973-74">1973–74</ref> fis-sbatax-il post. L-ostilità bejn Sexton fuq naħa u Osgood u Hudson fuq naħa oħra laħqet il-punt kruċjali wara telfa ġewwa darhom ta' 4–2 kontra <ref target="https://mt.wikipedia.org/wiki/West_Ham_United_FC">West Ham United</ref> f'jum <ref target="https://mt.wikipedia.org/wiki/San_Stiefnu">San Stiefnu</ref> fl-<ref target="https://mt.wikipedia.org/wiki/1973">1973</ref>. Iż-żewġ plejers kienu ċeduti xahrejn wara, imma anke Sexton kien imkeċċi fil-bidu tal-istaġun <ref target="https://mt.wikipedia.org/wiki/Kampjonat_tal-futbol_Ingliż_1974-75">1974–1975</ref> wara bidu diffikultuż. Is-suċċessur tiegħu kien l-assistent tiegħu <ref target="https://mt.wikipedia.org/wiki/Ron_Suart">Ron Suart</ref>, però ma setgħax jevita l-forma fqira tat-tim u dan spiċċa relegat fl-<ref target="https://mt.wikipedia.org/wiki/1975">1975</ref>.</p>
<p>Il-kostruzzjoni tal-<hi rend="italic">East Stand</hi> (Tribuna tal-Lvant), li għadha żżomm postha fl-impjant modern, irrappreżenta fonti ta' danni. Il-proġett kien parti minn pjan ta' potenzjmanet tal-istadju, biex il-kapaċità jiġi estiż għal 60,000 post, kollha biex ipoġġu bilqiegħda. Dan il-proġett ġie deskritt bħala "l-aktar ambizzjuż li qatt sar fir-Renju Unit"<ref target="https://mt.wikipedia.org/wiki/Il-Paġna_prinċipali#cite_note-4">[4]</ref>. Dak iż-żmien kien hemm kriżi enerġetika mondjali u x-xogħol kien ostakolat mid-dewmien flimkien mal-istrajk tal-ħaddiema u tal-iskarsita tal-materjali, hekk kif dawn kienu l-fatturi li kien hemm aktar spiża milli kien qabel previst. Fl-<ref target="https://mt.wikipedia.org/wiki/1976">1976</ref>, il-klabb sab ruħu b'dejn ta' £3.4 miljun. B'konsegwenza t'hekk, bejn <ref target="https://mt.wikipedia.org/wiki/Awwissu">Awwissu</ref> <ref target="https://mt.wikipedia.org/wiki/1974">1974</ref> u <ref target="https://mt.wikipedia.org/wiki/Ġunju">Ġunju</ref> <ref target="https://mt.wikipedia.org/wiki/1978">1978</ref>, id-diriġenza ma akkwistat l-ebda plejer. Id-dekadenza tal-iskwadra kien akkompanjat minn dekandeza fl-attendenza: dawk li baqgħu kellhom reputazzjoni ta' vjolenza fi ħdan sezzjoni ta' sapport ta' Chelsea. Lejn tmiem is-sebgħinijiet u l-bidu tas-snin tmenin kien il-perjodu ta' żvilupp maġġuri tal-fenominu tal-<ref target="https://mt.wikipedia.org/wiki/Hooligan">hooligans</ref>. Il-benjamini vjolenti ta' Chelsea, il-Headhunters ta' Chelsea, kienu partikularmenti familjari mal-vjolenza u għal-legami ma' gruppi politi estremi, u dawn kellhom jagħmlu l-preżenza tagħhom fis-snin suċċessivi.</p>
<figure><caption>L-<hi rend="italic">East Stand</hi>, waħda mill-kawżi tal-problemi finanzjarji ta' Chelsea fis-snin sebgħin u tmenin</caption></figure>
<p>Ftit qabel ir-relegazzjoni tal-<ref target="https://mt.wikipedia.org/wiki/1975">1975</ref>, <ref target="https://mt.wikipedia.org/wiki/Eddie_McCreadie">Eddie McCreadie</ref> kien nominat bħala kowċ. Wara sena ta' tranżazzjoni u konsolidament (Second Division <ref target="https://mt.wikipedia.org/wiki/1975">1975</ref>-<ref target="https://mt.wikipedia.org/wiki/1976">1976</ref>), il-kowċ reġa' poġġa lill-klabb fl-aqwa serje fl-<ref target="https://mt.wikipedia.org/wiki/Kampjonat_tal-futbol_Ingliż_1976-77">1976-1977</ref>, bi skwadra komposta minn żgħażagħ (fosthom <ref target="https://mt.wikipedia.org/wiki/Ray_Wilkins">Ray Wilkins</ref> u l-attakkant <ref target="https://mt.wikipedia.org/wiki/Steve_Finnieston">Steve Finnieston</ref>, awtur ta' 24 gowl) u veterani taż-żminijiet tas-suċċessi (fosthom Cooke, Harris u Bonetti). McCreadie, però, ħalla lill-klabb wara argument ma' Brian Mears fuq kumpanija tal-karozzi. Postu ħadu eks-plejer ieħor, <ref target="https://mt.wikipedia.org/wiki/Ken_Shellito">Ken Shellito</ref>.</p>
<p>Shellito żamm lil Chelsea fil-First Division fl-<ref target="https://mt.wikipedia.org/wiki/Kampjonat_tal-futbol_Ingliż_1977-78">1977–1978</ref>, staġun fejn il-punt l-iktar kruċjali kienet ir-rebħa ta' 4–2 li l-"Blues" għamlu kontra ċ-ċampjins Ewropej <ref target="https://mt.wikipedia.org/wiki/Liverpool_FC">Liverpool</ref> fl-<ref target="https://mt.wikipedia.org/wiki/FA_Cup">FA Cup</ref>. Shellito irriżenja f'nofs l-istaġun ta' wara, wara li rebaħ tliet darbiet biss tal-kampjonat sal-<ref target="https://mt.wikipedia.org/wiki/Milied">Milied</ref>. Lanqas ir-ritorn ta' Peter Osgood ma serva biex itejjeb ir-rendiment tat-tim. Is-suċċessur ta' Shellito, <ref target="https://mt.wikipedia.org/wiki/Danny_Blanchflower">Danny Blanchflower</ref>, li kien kaptan tat-tim ta' <ref target="https://mt.wikipedia.org/wiki/Tottenham_Hotspur_FC">Tottenham Hotspur</ref> rebbieħ tad-<hi rend="italic">double</hi>, ma rnexxielux jevita r-relegazzjoni, b'bilanċ ta' 5 rebħiet u 27 telfa. Kien qed jinfetaħ wieħed mill-aktar żminijiet imdallmin fl-istorja ta' Chelsea. Wilkins, wieħed mill-ftit stilel ta' Chelsea, kien mibjugħ lil <ref target="https://mt.wikipedia.org/wiki/Manchester_United">Manchester United</ref>, waqt li f'<ref target="https://mt.wikipedia.org/wiki/Settembru">Settembru</ref> <ref target="https://mt.wikipedia.org/wiki/1979">1979</ref> kien assunt bħala kowċ l-eroj tat-<ref target="https://mt.wikipedia.org/wiki/Tazza_tad-Dinja_tal-Futbol_1966">Tazza tad-Dinja 1966</ref> <ref target="https://mt.wikipedia.org/wiki/Geoff_Hurst">Geoff Hurst</ref>, b'<ref target="https://mt.wikipedia.org/wiki/Bobby_Gould">Bobby Gould</ref> bħala assistent. Il-wasla tagħhom ta żvolta fl-ambjent. Għal perjodu twil, Chelsea ikkonduċew il-klassifika, però l-forma tagħhom naqset lejn l-aħħar parti tal-istaġun fejn ikkaġuna r-raba' post: l-iskwadra tilfet il-promozzjoni għad-differenzi tal-gowls. Fis-sena ta' wara it-tim minn Londra bata biex jiskorja, fejn irreġistra total ta' disa' partiti konsekuttivi mingħajr ma jiskorja gowl u bi tliet rebħiet minn għoxrin logħba. Fl-aħħar huma spiċċaw it-tnax fl-<ref target="https://mt.wikipedia.org/wiki/Kampjonat_tal-futbol_Ingliż_1980-81">1980–1981</ref> u Hurst kien eżonerat.</p>
<p>Fl-<ref target="https://mt.wikipedia.org/wiki/1981">1981</ref> Brian Mears irriżenja minn ċermen, fejn temm is-76 sena tal-assoċċazzjoni tal-familja tiegħu mal-klabb. Waħda mill-aħħar azzjonijiet ta' Mears kien li jappunta lil <ref target="https://mt.wikipedia.org/wiki/John_Neal">John Neal</ref> bħala kowċ. Sena wara, Chelsea Football &amp; Athletic Company, kellhom dejn kbir u ma setgħux iħallsu lill-plejers, kienet akkwista, fl-iktar punt prekarju tal-istorja tal-klabb, min-negozjant <ref target="https://mt.wikipedia.org/wiki/Ken_Bates">Ken Bates</ref>, li f'dak iż-żmien kien president ta' <ref target="https://mt.wikipedia.org/wiki/Oldham_Athetlic_FC">Oldham Athletic</ref> u li kisibha mill-familja Mears għas-somma ta' £1. Bates, però, irrifjuta li jħallas il-grawnd u d-dejn tiegħu, deċiżjoni li batal-konsegwenza biha. Il-proprjetarju l-ġdid wera li hu vera ġellied fil-pożizzjoni ta' ċermen, anki jekk l-avversarji tiegħu kienu jinkludu wkoll il-benjamini (li ma ħadux gost bid-deċiżjoni li jiġi installat ċnut elettriċi biex iżommuhom barra mill-grawnd) u l-kumpanija tal-iżvilupp immobiljarju Marler Estates, li David Mears, ħu Brian, biegħ il-parti tiegħu ta' Stamford Bridge.</p>
<p>Fl-<ref target="https://mt.wikipedia.org/wiki/Kampjonat_tal-futbol_Ingliż_1981-82">1981–1982</ref>, staġun ieħor deludenti spiċċa fit-tnax-il post tas-Second Division, Chelsea għamlu l-aqwa mixja fl-FA Cup wara ħafna snin u eliminaw lil Liverpool ċampjin tal-Ewropa fil-ħames rawnd. Il-"Blues" lagħbu aħjar tar-rivali nobbli u rebħulhom 2-0. Fil-kwarti tal-finali affaċċjaw l-avversarji antiki ta' <ref target="https://mt.wikipedia.org/wiki/Tottenham_Hotspur_FC">Tottenham Hotspur</ref>, li, minkejja l-vantaġġ ta' <ref target="https://mt.wikipedia.org/wiki/Mike_Fillery">Mike Fillery</ref> kellhom iċedu u ħarġu telliefa 3–2. L-istaġun <ref target="https://mt.wikipedia.org/wiki/Kampjonat_tal-futbol_Ingliż_1982-83">1982–1983</ref> kien l-agħar fl-istorja ta' Chelsea. Wara bidu tajjeb, l-iskwadra beda nieżel aktar fil-klassifika, fejn minn disa' partiti ma rnexxielhomx jirbħu l-ebda minnhom fejn kienu qed jissugraw għal relegazzjoni fit-<ref target="https://mt.wikipedia.org/wiki/Third_Dvision">Third Dvision</ref>. F'dan l-istant, konsiderati l-problemi finanzjari tal-klabb, il-waqgħa fit-tielet diviżjoni kienet tfisser tmiem tas-soċjetà. Fil-ġurnata ta' qabel tal-aħħar kien hemm l-konfront dirett ma' <ref target="https://mt.wikipedia.org/wiki/Bolton_Wanderers_FC">Bolton Wanderers</ref>, li kien deċiż minn gowl minn 25 metru ta' <ref target="https://mt.wikipedia.org/wiki/Clive_Walker">Clive Walker</ref>, xutt li ta rebħa deċiżiva ta' 1–0. Fl-aħħar ġurnata kisbu pari ġewwa darhom kontra <ref target="https://mt.wikipedia.org/wiki/Middlesbrough_FC">Middlesbrough</ref> biex b'hekk evitaw ir-relegazzjoni b'żewġ punti ta' marġni fil-klassifika.</p>
Era ġdida (1983–1989)
<p>Is-sajf tal-<ref target="https://mt.wikipedia.org/wiki/1983">1983</ref> kien wieħed importanti fl-istorja ta' Chelsea hekk kif il-kowċ <ref target="https://mt.wikipedia.org/wiki/John_Neal">John Neal</ref> għamel serje ta' akkwisti li kienu se juru li huma kruċjali biex ibiddlu l-futur tal-iskwadra. L-uċuh ġodda kienu l-attakkant <ref target="https://mt.wikipedia.org/wiki/Kerry_Dixon">Kerry Dixon</ref>, mixtri minn <ref target="https://mt.wikipedia.org/wiki/Reading_FC">Reading</ref>, il-ġwejnħa <ref target="https://mt.wikipedia.org/wiki/Pat_Nevin">Pat Nevin</ref> minn <ref target="https://mt.wikipedia.org/wiki/Clyde_FC">Clyde</ref>, li kellu kapaċità kbira fil-ġiri, il-midfilder <ref target="https://mt.wikipedia.org/wiki/Nigel_Spackman">Nigel Spackman</ref> minn <ref target="https://mt.wikipedia.org/wiki/Bournemouth_FC">Bournemouth</ref> u l-gowlkiper <ref target="https://mt.wikipedia.org/wiki/Eddie_Niedzwiecki">Eddie Niedzwiecki</ref> minn <ref target="https://mt.wikipedia.org/wiki/Wrexham_FC">Wrexham</ref>. Ma' dawn il-plejers ġodda kien hemm ir-ritorn ta' <ref target="https://mt.wikipedia.org/wiki/John_Hollins">John Hollins</ref> bħala plejer-kowċ, għal somma totali ta' £500,000. Dixon ifforma koppja tal-attakk prolifika mal-plejer il-ġdid <ref target="https://mt.wikipedia.org/wiki/David_Speedie">David Speedie</ref> u t-tnejn li huma kkombinaw kemm huma ma' Nevin biex taw il-ħajja għal-triju li pproduċa 22 gowl fi tliet snin.</p>
<p>Chelsea l-ġdid beda l-istaġun <ref target="https://mt.wikipedia.org/wiki/Kampjonat_tal-futbol_Ingliż_1983-84">1983–1984</ref> b'rebħa kbira ta' 5–0 kontra <ref target="https://mt.wikipedia.org/wiki/Derby_County_FC">Derby County</ref>, u wara segwew rebħiet oħra ta' 5–3 kontra <ref target="https://mt.wikipedia.org/wiki/Fulham_FC">Fulham</ref> u 4–0 kontra <ref target="https://mt.wikipedia.org/wiki/Newcastle_United_FC">Newcastle United</ref> ta' <ref target="https://mt.wikipedia.org/wiki/Kevin_Keegan">Kevin Keegan</ref>. Grazzi wkoll għall-gowls ta' Dixon, li rnexxielu jiskorja 36 fil-kompetizzjonijiet kollha - rekord staġonali megħlubb biss minn <ref target="https://mt.wikipedia.org/wiki/Bobby_Tambling">Bobby Tambling</ref> u <ref target="https://mt.wikipedia.org/wiki/Jimmy_Greaves">Jimmy Greaves</ref> — il-promozzjoni kienet miksuba permezz ta' rebħa oħra ta' 5–0 kontra r-rivali antiki ta' <ref target="https://mt.wikipedia.org/wiki/Leeds_United_FC">Leeds United</ref>. L-iskwadra kienet ikoronata ċampjin tas-Second Division fl-aħħar ġurnata wara rebħa barra minn darhom kontra <ref target="https://mt.wikipedia.org/wiki/Grimsby_Town_FC">Grimsby Town</ref>. Għal din l-okkażżjoni, 10,000 benjamin ta' Chelsea għamlu l-vjaġġ lejn <ref target="https://mt.wikipedia.org/wiki/Lincolnshire">Lincolnshire</ref>.</p>
<p>Lura fil-First Division, Chelsea kienet konkorrenta għall-kwalifikazzjoni tat-tazez <ref target="https://mt.wikipedia.org/wiki/Ewropa">Ewropej</ref> fl-<ref target="https://mt.wikipedia.org/wiki/Kampjonat_tal-futbol_Ingliż_1984-85">1984–85</ref>, fejn spiċċaw is-sitt post. L-iskwadra kienet ukoll fit-triq lejn it-tielet finali tal-<ref target="https://mt.wikipedia.org/wiki/Football_League_Cup">League Cup</ref>, imma s-semi-finali kontra <ref target="https://mt.wikipedia.org/wiki/Sunderland_AFC">Sunderland</ref>, li kien kandidat għar-retroċessjoni kellu riżultat mhux mistenni. Il-plejer <ref target="https://mt.wikipedia.org/wiki/Clive_Walker">Clive Walker</ref>, li kien jilgħab ma' Chelsea iggwida għar-rebħa ta' 3–2 fi Stamford Bridge (5–2 ir-riżultat aggregat), fejn kien ukoll xi ġlied u rvellijiet. Il-partita kompliet fl-isfond tal-pulizija u xi benjamini li daħlu fil-grawnd, hekk kif il-ġlied kompla sejjer fit-toroq. Neal irtira fl-aħħar tal-istaġun għal raġuni ta' saħħa u kien sostitwit minn Hollins.</p>
<p>L-ewwel sena taħt Hollins ra lil Chelsea jiġġieldu għat-titlu. L-ewwel fil-klassifika fi Frar, it-tim kellu jirrinunzja lil Dixon u Niedzwiecki, vittmi ta' uġigħ gravi, u matul iż-żmien tal-<ref target="https://mt.wikipedia.org/wiki/Għid">Għid</ref> it-tim laqqat għaxar gowls f'żewġ partiti, fejn kien kważi jinsab barra mill-ġlieda għar-rebħ tal-kampjonat. Żewġ suċċessi ta' 2–1 kontra <ref target="https://mt.wikipedia.org/wiki/Manchester_United_FC">Manchester United</ref> f'<ref target="https://mt.wikipedia.org/wiki/Old_Trafford">Old Trafford</ref> u <ref target="https://mt.wikipedia.org/wiki/West_Ham_United_FC">West Ham United</ref> f'<ref target="https://mt.wikipedia.org/wiki/Upton_Park">Upton Park</ref> — fejn b'hekk qata' lil "Hammers" barra mill-ġirja għat-titlu — ħalla lil Chelsea tliet punti minn Liverpool li kienu fl-ewwel post, b'ħames partiti x'jintlagħbu. Minn dak inhar sal-aħħar ġurnata tal-kampjonat kisbu biss punt wieħed, u b'hekk reġa' tahom is-sitt post. Fl-istess staġun it-tim minn Londra rebħu l-ewwel edizzjoni tal-<ref target="https://mt.wikipedia.org/wiki/Full_Members_Cup">Full Members Cup</ref>, meta għelbu 5–4 lil <ref target="https://mt.wikipedia.org/wiki/Manchester_City_FC">Manchester City</ref> f'Wembley grazzi għal <ref target="https://mt.wikipedia.org/wiki/Tripletta">tripletta</ref> ta' Speedie u minkejja li l-oppożizzjoni kellha żvantaġġ ta' 1–5.</p>
<p>Wara dan il-bidu ġdid, il-forma tat-tim reġgħet niżlet u kisbu biss l-erbatax-il post. L-ispritu tal-iskwadra beda jiddiġenera hekk kif Hollins kellu argumenti ma' xi plejers pedini, l-aktar Speedie u Spackman, fejn fl-aħħar kienu ċeduti. Hollins kien imkeċċi f'Marzu tal-istaġun ta' wara, bl-iskwadra fil-ġirja għas-salvezza. <ref target="https://mt.wikipedia.org/wiki/Bobby_Campbell">Bobby Campbell</ref>, ħa l-irwol ta' kowċ imma dan ma setax jevita r-relegazzjoni li kienet b'riżultat ta' telfa fil-<ref target="https://mt.wikipedia.org/wiki/Play-off">play-off</ref> kontra <ref target="https://mt.wikipedia.org/wiki/Middlesbrough_FC">Middlesbrough</ref>, fejn għal darb'oħra l-partita kienet iddominata minn problemi min-nies u attentati biex jinvadu l-grawnd. Il-federazzjoni kkastiga lill-klabb, fejn tahom sitt partiti mingħahjr ma jidħlu nies fl-istadju. Mingħajr rebħa fl-ewwel sitt partiti tal-kampjonat, il-"Blues" irnexxielhom madanakollu jirbħu l-kampjonat tas-Second Division <ref target="https://mt.wikipedia.org/wiki/Kampjonat_tal-futbol_Ingliż_1988-89">1989–1989</ref> b'99 punt, 17-il punt aktar mir-rivali Manchester City.</p>
Is-snin '90: lura għall-ġirja
<p>Fil-<ref target="https://mt.wikipedia.org/wiki/Kampjonat_tal-futbol_Ingliż_1989-90">First Division 1989–90</ref> Chelsea, li kienet għadha kemm ġiet promossa, kienet fost il-protagonisiti. Il-kowċ <ref target="https://mt.wikipedia.org/wiki/Bobby_Campbell">Bobby Campbell</ref> iggwida skwadra bi plejers li ma tantx kienu ta' esperjenza u rnexxielu jakkwista pożizzjoni tajba, dik tal-ħames post. Minkejja l-iskwalifika tal-klabb Ingliżi mill-kompetizzjonijiet Ewropej, Chelsea tilfu l-aċċess fit-<ref target="https://mt.wikipedia.org/wiki/Tazza_UEFA">Tazza UEFA</ref> minħabba li f'dak l-istaġun l-uniku post assenjat għall-Ingilterra mar għal <ref target="https://mt.wikipedia.org/wiki/Aston_Villa_FC">Aston Villa</ref> viċi-ċampjin nazzjonali. FL-istess sena, Campbell iggwida l-formazzjoni ta' Londra għat-tieni suċċess fil-<ref target="https://mt.wikipedia.org/wiki/Full_Members_Cup">Full Members Cup</ref>, grazzi għar-rebħa minima ta' 1–0 kontra <ref target="https://mt.wikipedia.org/wiki/Middlesbrough_FC">Middlesbrough</ref> fil-finali ta' Wembley. Campbell irriżenja sena wara u kien sostitwit minn <ref target="https://mt.wikipedia.org/wiki/Ian_Porterfield">Ian Porterfield</ref>, li wassal lit-tim ta' Chelsea f'pożizzjoni għolja tal-klassifika <ref target="https://mt.wikipedia.org/wiki/Kampjonat_tal-futbol_Ingliż_1991-92">1991–1992</ref> biex setgħu jiksbu l-ewwel staġun tal-<ref target="https://mt.wikipedia.org/wiki/Premier_League">Premier League</ref>. Ħalla lill-klabb f'nofs l-istaġun <ref target="https://mt.wikipedia.org/wiki/FA_Premier_League_1992-93">1992-1993</ref>, rimpjazzat minn <ref target="https://mt.wikipedia.org/wiki/David_Webb">David Webb</ref>, protagonist ieħor tar-rebħa tal-"Blues" fl-<ref target="https://mt.wikipedia.org/wiki/FA_Cup">FA Cup</ref> tal-1970. Taħt Webb, it-tim spiċċa l-ħdax, pożizzjoni li ma tatux konferma ta' staġun ieħor mat-tim. Postu ħadu fl-aħħar tal-istaġun, <ref target="https://mt.wikipedia.org/wiki/Glenn_Hoddle">Glenn Hoddle</ref>, li kien jilgħab midfilder mat-<ref target="https://mt.wikipedia.org/wiki/Tim_nazzjonali_tal-futbol_tal-Ingilterra">tim nazzjonali Ingliż</ref> u li kien għadu kemm kiseb il-promozzjoni fil-Premiership bħala plejer-kowċ ta' <ref target="https://mt.wikipedia.org/wiki/Swindon_Town_FC">Swindon Town</ref>.</p>
<p>Fil-frattant, fl-<ref target="https://mt.wikipedia.org/wiki/1992">1992</ref>, fil-konklużjoni tad-deċennju ta' inċertezza fuq il-futur ta' Stamford Brdige karaterizzat minn disputi legali u tal-kampanja <hi rend="italic">Save the Bridge</hi> ("Salvaw il-Bridge", bħala riferiment għall-istadju), Bates finalment ħeles mill-iżviluppaturi mmobiljarji u għaqqad il-proprjetà mal-klabb. Hu approfitta tad-diffikulta tal-iżviluppaturi flimkien mal-waqgħa fis-suq u għamel ftehim mal-banek tagħhom. Kienet ikkrejata l-<ref target="https://mt.wikipedia.org/wiki/Chelsea_Pitch_Owners">Chelsea Pitch Owners</ref> ("Il-Possidenti tal-Grawnd ta' Chelsea"), li fl-<ref target="https://mt.wikipedia.org/wiki/1997">1997</ref> akkwistaw il-proprjetà assoluta tal-grawnd, id-dritti tad-denominazzjonali tal-klabb u l-granwd, b'garanzija li sitwazzjoni bħal dik preċedenti ma kienet qatt se tiġi qatt ripetuta. Wara li ġiet sistemata s-sitwazzjoni legali, bdew ix-xogħlijiet ta' rinnovament tal-grawnd sħiħ (eskluża l-<hi rend="italic">East Stand</hi>), fejn għamluh il-post kollu postijiet fejn jistgħu jpoġġu. Barra minn hekk, it-tribuni kienu mressqa lejn il-grawnd u għamluhom taħt koperta, operazzjonijiet li kienu mlestija lejn il-bidu tal-<ref target="https://mt.wikipedia.org/wiki/Millenju">millenju</ref>.</p>
<p>L-ewwel staġun ta' Hoddle, l-<ref target="https://mt.wikipedia.org/wiki/FA_Premier_League_1992-93">1992–1993</ref>, ra lil Chelsea titlef bil-mod il-forma, imma r-riskju temporanju ta' relegazzjoni kien minsi grazzi għall-gowls tal-akkwist il-ġdid <ref target="https://mt.wikipedia.org/wiki/Mark_Stein">Mark Stein</ref>, imħallas £1,500,000 lil <ref target="https://mt.wikipedia.org/wiki/Stoke_City_FC">Stoke City</ref>, li kien figura mportanti fis-salvazzjoni tat-tim. Fl-istess staġun il-"Blues" waslu finalisti tal-FA Cup, fejn affrontaw liċ-ċampjins tal-Premiership, <ref target="https://mt.wikipedia.org/wiki/Manchester_United_FC">Manchester United</ref>, skwadra li l-Chelsea kienu rebħulhom 1–0 fiż-żewġ partiti tal-kampjonat. L-ewwel taqsima tal-logħob għalqet 0–0, imma f'ħin ta' ħames minuti fit-tieni parti tal-logħob lil Manchester United ingħataw żewġ penalties, fejn it-tnejn kienu traformati għal gowls. Chelsea marru fuq l-attakk imma r-rivali ħolqu għal darbtejn kontra-attakk għall-finali tal-logħba ta' 4–0. It-telfa kienet waħda kbira, imma xorta tat lil Chelsea l-kwalifikazzjoni għat-<ref target="https://mt.wikipedia.org/wiki/Tazza_tat-Tazez_Ewropej_1994-95">Tazza tat-Tazez Ewropej 1994–1995</ref>, wara li Manchester United kienu diġà akkwistaw il-kwalfifikazzjoni fil-<ref target="https://mt.wikipedia.org/wiki/UEFA_Champions_League">UEFA Champions League</ref>. F'dik l-edizzjoni, Chelsea laħqu s-semi-finali, fejn sfaw eliminiat minn <ref target="https://mt.wikipedia.org/wiki/Real_Zaragoza">Real Zaragoza</ref>, rebbieħa eventwali tat-trofew.</p>
<p>Il-"Blues" kellhom issa skwadra diċenti bi plejers ta' klassi, fejn fost l-aktar importanti kien hemm il-kaptan <ref target="https://mt.wikipedia.org/wiki/Dennis_Wise">Dennis Wise</ref>. Iċ-ċermen <ref target="https://mt.wikipedia.org/wiki/Ken_Bates">Ken Bates</ref> u d-direttur sportiv <ref target="https://mt.wikipedia.org/wiki/Matthew_Harding">Matthew Harding</ref> kienu qed jiġbru somma ta' flus biex jinvestu fi plejers ġodda. Fis-sajf tal-<ref target="https://mt.wikipedia.org/wiki/1995">1995</ref> waslu fi Stamford Bridge żewġ stilel ta' fama mondjali, it-talent <ref target="https://mt.wikipedia.org/wiki/Olanda">Olandiż</ref> <ref target="https://mt.wikipedia.org/wiki/Ruud_Gullit">Ruud Gullit</ref> (trasferiment b'xejn minn <ref target="https://mt.wikipedia.org/wiki/UC_Sampdoria">Sampdoria</ref>) u l-attakkant ta' Manchester United <ref target="https://mt.wikipedia.org/wiki/Mark_Hughes">Mark Hughes</ref> (imħallas £1.5 miljun), flimkien mad-difensur <ref target="https://mt.wikipedia.org/wiki/Rumanija">Rumen</ref> <ref target="https://mt.wikipedia.org/wiki/Dan_Petrescu">Dan Petrescu</ref>. Hoddle wassal lil Chelsea għal darb'oħra fil-11-il post tal-istaġun <ref target="https://mt.wikipedia.org/wiki/FA_Premier_League_1995-96">1995-96</ref> u semi-finali oħra tal-FA Cup, u wara ħalla lill-klabb biex jieħu l-inkarigu ta' kowċ tat-tim nazzjonali Ingliż.</p>
Twelid ġdid: Gullit, Vialli e Zola (1996–2000)
<p>Għall-istaġun <ref target="https://mt.wikipedia.org/wiki/FA_Premier_League_1996-97">1996–1997</ref>, Gullit ħa l-post ta' plejer-kowċ, fejn żied diversi plejers ta' livell għoli għall-iskwadra: l-attakkant ta' <ref target="https://mt.wikipedia.org/wiki/Juventus_FC">Juventus</ref> ċampjin tal-Ewropa <ref target="https://mt.wikipedia.org/wiki/Gianluca_Vialli">Gianluca Vialli</ref>, id-difensur espert <ref target="https://mt.wikipedia.org/wiki/Franza">Franċiż</ref> <ref target="https://mt.wikipedia.org/wiki/Frank_Lebœuf">Frank Lebœuf</ref> u l-plejers nazzjonali <ref target="https://mt.wikipedia.org/wiki/Italja">Taljani</ref> <ref target="https://mt.wikipedia.org/wiki/Gianfranco_Zola">Gianfranco Zola</ref>, li maż-żmien sar wieħed mill-aktar maħbubin mill-benjamini ta' Chelsea u wieħed mil-aqwa plejers fl-istorja tal-klabb, u <ref target="https://mt.wikipedia.org/wiki/Roberto_di_Matteo">Roberto di Matteo</ref>, li ġie mixtri għal rekord tal-klabb, £4,900,000. Flimkien ma' dawn, waslu wkoll, il-midfilder prolifiku <ref target="https://mt.wikipedia.org/wiki/Urugwaj">Urugwajan</ref> <ref target="https://mt.wikipedia.org/wiki/Gustavo_Poyet">Gustavo Poyet</ref>, u l-attakkant <ref target="https://mt.wikipedia.org/wiki/Tore_André_Flo">Tore André Flo</ref>, ta' nazzjonalità <ref target="https://mt.wikipedia.org/wiki/Norveġja">Norveġiża</ref>. Kien b'dan it-tim li Gullit u s-suċċessur tiegħu ħarġu lil Chelsea bħala wieħed mill-aqwa timijiet Ingliżi, kapaċi li jesperimentaw futbol veloċi u pjaċevoli.</p>
<p>Gullit għamel debutt tajjeb bħala kowċ. L-iskwadra waslet is-sitt post, l-aqwa post mill-1989–90, u temm iż-żmien ta' mingħajr suċċessi wara li rebaħ l-FA Cup. Probabilment l-aktar partita mportanti kienet dik kontra <ref target="https://mt.wikipedia.org/wiki/Liverpool_FC">Liverpool</ref> fir-raba' rawnd. Fi żvantaġġ ta' 2–0 fl-intervall, Gullit daħħal lil Hughes fil-grawnd, u dan mal-ewwel ħalla l-marka hekk kif skorja gowl ftit minuti mid-dħul tiegħu fil-logħob u assista lil Zola għal gowl minn 25 metru.<ref target="https://mt.wikipedia.org/wiki/Il-Paġna_prinċipali#cite_note-5">[5]</ref> Hekk kif irnexxielhom jagħmlu rimonta, Chelsea ibbenefikaw bid-doppjetta ta' Vialli (riżultat finali ta' 4–2). Il-finali kienet kontra Middlesbrough u din spiċċat bl-iskor favorevoli ta' 2–0: Di Matteo skorja l-aktar gowl veloċi fl-istorja tat-Tazza Ingliża wara biss 43 sekonda mit-tisfira tal-bidu; <ref target="https://mt.wikipedia.org/wiki/Eddie_Newton">Eddie Newton</ref> għalaq il-partita fl-aħħar minuti. Ir-rebħa tat tmiem tajjeb tal-istaġun; staġun li kien dominat mit-telfa tad-direttur sportiv popolari u benefattur finanzjarju <ref target="https://mt.wikipedia.org/wiki/Matthew_Harding">Matthew Harding</ref>, li miet f'<ref target="https://mt.wikipedia.org/wiki/Ottubru">Ottubru</ref> <ref target="https://mt.wikipedia.org/wiki/1996">1996</ref>, f'inċident tal-<ref target="https://mt.wikipedia.org/wiki/Ħelikopter">ħelikopter</ref> meta kien qed jirritorna lura mill-partita tal-League Cup kontra <ref target="https://mt.wikipedia.org/wiki/Bolton_Wanderers_FC">Bolton Wanderers</ref>.</p>
<p>Gullit kien eżonerat f'daqqa waħda fi <ref target="https://mt.wikipedia.org/wiki/Frar">Frar</ref> <ref target="https://mt.wikipedia.org/wiki/1998">1998</ref>, probabilment minħabba li ma kienx hemm qbil fuq il-kuntratt<ref target="https://mt.wikipedia.org/wiki/Il-Paġna_prinċipali#cite_note-6">[6]</ref>, bil-"Blues" it-tieni fil-Premiership u fis-semi-finali taż-żewġ kompetizzjonijiet nazzjonali. Kien deċiż li jippuntaw għal darb'oħra fuq il-formula ta' plejer-kowċ, fejn din id-darba kien Gianluca Vialli li kien se jieħu ħsieb l-iskwadra. It-Taljan beda l-karriera tiegħu tajjeb ħafna, fejn rebaħ żewġ trofej f'xahrejn. Fil-League Cup, it-tim minn Londra rebaħ b'riżultat ieħor ta' 2–0 kontra Middlesbrough f'Wembley (Di Matteo għal darb'oħra jiskorja gowl). Fit-<ref target="https://mt.wikipedia.org/wiki/Tazza_tat-Tazez_Ewropej_1997-98">Tazza tat-Tazez Ewropej 1997–98</ref> eliminaw lil <ref target="https://mt.wikipedia.org/wiki/Vicenza_Calcio">Vicenza</ref> fis-semi-finali mimlija emozzjonijiet: huma tilfu barra minn darhom 1–0 fl-ewwel leg, il-"Blues" sofrew gowl fil-partita ta' ritorn fi Stamford Bridge, imma rnexxielhom jirbħu 3–1 grazzi fuq kollox għal Hughes.  Fil-finali huma rebħu lil <ref target="https://mt.wikipedia.org/wiki/VfB_Stuttgart">VfB Stuttgart</ref> f'<ref target="https://mt.wikipedia.org/wiki/Råsunda_Stadium">Råsunda Stadium</ref> fi Stokkolma, b'Zola jiskorja l-gowl rebbieħ meta kien għadu kemm daħal fil-grawnd 17-il sekonda qabel. Fis-sajf ta' dik i-sena waslet is-<ref target="https://mt.wikipedia.org/wiki/Supercup_Ewropeja">Supercup Ewropeja</ref>, mirbuħa għall-ispejjeż tal-favoriti <ref target="https://mt.wikipedia.org/wiki/Real_Madrid_CF">Real Madrid</ref> fl-ewwel edizzjoni tal-kompetizzjonji f'logħba unika fi <ref target="https://mt.wikipedia.org/wiki/Stade_Louis_II">Stade Louis II</ref> ta' <ref target="https://mt.wikipedia.org/wiki/Monako">Monako</ref> (1–0, gowl ta' Poyet).</p>
<p>Fl-istaġun <ref target="https://mt.wikipedia.org/wiki/FA_Premier_League_1998-99">1998–99</ref>, Chelsea reġgħu rritornaw għall-ġlieda għat-titlu Ingliż wara ħafna snin. Minkejja telfa inizzjali kontra <ref target="https://mt.wikipedia.org/wiki/Coventry_City_FC">Coventry City</ref>, baqgħet mhux megħluba sa' Jannar, fejn marru fil-quċċata tal-klassifika fil-<ref target="https://mt.wikipedia.org/wiki/Milied">Milied</ref>. Il-possibilità tar-rebħ tal-kampjonat sfumaw wara telfa ġewwa darhom kontra <ref target="https://mt.wikipedia.org/wiki/West_Ham_United_FC">West Ham United</ref> u pari konsekuttivi kontra <ref target="https://mt.wikipedia.org/wiki/Middlesbrough_FC">Middlesbrough</ref>, <ref target="https://mt.wikipedia.org/wiki/Leicester_City_FC">Leicester City</ref> u <ref target="https://mt.wikipedia.org/wiki/Sheffield_Wednesday_FC">Sheffield Wednesday</ref> f'April. Il-klabb wasal fit-tielet post, erba' punti 'l bogħod miċ-ċampjins Manchester United. Id-difiża tat-Tazza tat-Tazez mirbuħa fis-sena ta' qabel tispiċċa meta fis-semi-finali kienu eliminati minn <ref target="https://mt.wikipedia.org/wiki/RCD_Mallorca">RCD Mallorca</ref>, waqt li fit-tazez nazzjonali l-oħra sfaw ukoll eliminati fil-kwarti tal-finali. It-tielet post fil-kampjonat tathom għall-ewwel darba fl-istorja tal-klabb, il-kwalifikazzjoni fiċ-Champions League.</p>
<p>Erbgħa u erbgħin sena wara li kienu miċħudin mill-aċċess għall-ewwel edizzjoni tal-kampjonat, Chelsea għamlu d-debutt tagħhom fl-aqwa kompetizzjoni Ewropeja f'<ref target="https://mt.wikipedia.org/wiki/Awwissu">Awwissu</ref> <ref target="https://mt.wikipedia.org/wiki/1999">1999</ref> u huma rnexxielhom jagħmlu serje ta' prestazzjonijiet impressjonanti fosthom ir-rebħiet f'<ref target="https://mt.wikipedia.org/wiki/San_Siro">San Siro</ref> u fi <ref target="https://mt.wikipedia.org/wiki/Stadio_Olimpico">Stadio Olimpico</ref> kontra <ref target="https://mt.wikipedia.org/wiki/AC_Milan">Milan</ref> u <ref target="https://mt.wikipedia.org/wiki/SS_Lazio">Lazio</ref> rispettivament, kif ukoll rebħa kbira ta' 5–0 barra minn darhom kontra t-<ref target="https://mt.wikipedia.org/wiki/Turkija">Torok</ref> ta' <ref target="https://mt.wikipedia.org/wiki/Galatasaray_SK">Galatasaray</ref>. Fl-ewwel leg  tal-kwarti tal-finali fi Stamford Bridge kontra <ref target="https://mt.wikipedia.org/wiki/FC_Barcelona">Barcelona</ref>, Chelsea marru 3–0 fil-vantaġġ u laqqat gowl fil-finali ta' <ref target="https://mt.wikipedia.org/wiki/Luís_Figo">Luís Figo</ref> barra minn daru. Seba' minuti mit-tmiem tal-partita ta' ritorn f'<ref target="https://mt.wikipedia.org/wiki/Camp_Nou">Camp Nou</ref> il-Chelsea, minkejja li kienu qed jitilfu 2–1, kien kwalifikat, imma l-Ispanjoli skurjaw il-gowl tat-3–1 li poġġa l-partita fil-<ref target="https://mt.wikipedia.org/wiki/Ħinijiet_supplementari">ħinijiet supplementari</ref>. Hawnhekk, il-Katalani skurjaw żewġ gowls oħra u qatgħu qalbu l-Brittaniċi, biex tilfu 5–1 (skor aggregat ta' 6–4).</p>
<p>Chelsea, li issa kienet skwadra multinazzjonali li kienu jinkludu plejers bħal <hi rend="italic">Magic Box</hi> Zola, Di Matteo, Poyet, il-gowlkiper <ref target="https://mt.wikipedia.org/wiki/Olanda">Olandiż</ref> <ref target="https://mt.wikipedia.org/wiki/Ed_de_Goey">Ed de Goey</ref> u t-triju <ref target="https://mt.wikipedia.org/wiki/Franza">Franċiż</ref> rebbieħ tat-<ref target="https://mt.wikipedia.org/wiki/Tazza_tad-Dinja_tal-Futbol_1998">Tazza tad-Dinja 1998</ref> <ref target="https://mt.wikipedia.org/wiki/Frank_Lebœuf">Frank Lebœuf</ref>, <ref target="https://mt.wikipedia.org/wiki/Marcel_Desailly">Marcel Desailly</ref> u <ref target="https://mt.wikipedia.org/wiki/Didier_Deschamps">Didier Deschamps</ref>. Taħt Vialli, it-tim kellu jsir l-ewwel tim fl-istorja tal-futbol Ingliż li mal-ewwel ħdax kellu biss plejers barranin, u dan juri l-internazzjonaliżmu li kien qed jikber fil-logħba. Fl-istaġun <ref target="https://mt.wikipedia.org/wiki/FA_Premier_League_1999–00">1999–2000</ref> il-formazzjoni minn Londra ma rnexxilhiex tkun involuta fuq iż-żewġ naħat tal-Premier League u Champions League u għalqet staġun deludenti fil-ħames post tal-kampjonat. Vialli rnexxielu jwassal lit-tim għat-tieni suċċess fil-finali tal-FA Cup f'erba' snin, din id-darba kontra <ref target="https://mt.wikipedia.org/wiki/Aston_Villa_FC">Aston Villa</ref> fl-aħħar finali li ntlagħbet f'Wembley minħabba li kellu jingħalaq għal ristruttarazzjoni. Determinanti kien il-gowl għal darb'oħra ta' Di Matteo. F'Awwissu kienet konkwistata l-<ref target="https://mt.wikipedia.org/wiki/Charity_Shield">Charity Shield</ref> b'rebħa ta' 2–0 kontra Manchester United: Vialli sar l-aktar kowċ b'suċċess fil-gwida tat-tim ta' Chelsea.</p>
Claudio Ranieri (2000–2004) u l-wasla ta' Abramovich (2003)
<p>Vialli għamel użu ta' £26 miljun biex jinforza l-iskwadra matul is-sajf. Kienu mixtrija l-iskorer <ref target="https://mt.wikipedia.org/wiki/Olanda">Olandiż</ref> <ref target="https://mt.wikipedia.org/wiki/Jimmy_Floyd_Hasselbaink">Jimmy Floyd Hasselbaink</ref> u l-attakkant talentuż <ref target="https://mt.wikipedia.org/wiki/Iżlanda">Iżandiż</ref> <ref target="https://mt.wikipedia.org/wiki/Eiður_Guðjohnsen">Eiður Guðjohnsen</ref>, imma l-kowċ Taljan kien imkeċċi f'<ref target="https://mt.wikipedia.org/wiki/Settembru">Settembru</ref> <ref target="https://mt.wikipedia.org/wiki/2000">2000</ref> wara li kien rebaħ partita waħda mill-ewwel ħamsa tal-kampjonat. Għal darb'oħra kien hemm għajdut li Vialli kellu xi jgħid ma xi plejers importanti.<ref target="https://mt.wikipedia.org/wiki/Il-Paġna_prinċipali#cite_note-7">[7]</ref> Kien sostitwit minn Taljan ieħor, <ref target="https://mt.wikipedia.org/wiki/Claudio_Ranieri">Claudio Ranieri</ref>, fejn minkejja l-problemi inizzjali bil-<ref target="https://mt.wikipedia.org/wiki/Lingwa_Ingliża">lingwa Ingliża</ref>, kien kapaċi jiggwida lill-klabb għal post ieħor fost l-ewwel sitt fl-ewwel staġun. Ranieri bena l-iskwadra mill-ġdid bil-paċenzja kollha, biex niżżel l-età medja bil-bejgħ ta' Wise u Poyet, u ssostwixxihom bi plejers żgħażagħ bħal <ref target="https://mt.wikipedia.org/wiki/John_Terry">John Terry</ref>, <ref target="https://mt.wikipedia.org/wiki/William_Gallas">William Gallas</ref>, <ref target="https://mt.wikipedia.org/wiki/Frank_Lampard">Frank Lampard</ref> u <ref target="https://mt.wikipedia.org/wiki/Jesper_Grønkjær">Jesper Grønkjær</ref>.</p>
<figure><caption><ref target="https://mt.wikipedia.org/wiki/Roman_Abramovich">Roman Abramovich</ref></caption></figure>
<p>It-tieni staġun ta' Ranieri ra xi progessi, speċjalment fit-tazez. Infatti, il-Chelsea laħqu s-semi-finali tal-League Cup u finali oħra tal-FA Cup, kompetizzjoni li tilfuha kontra <ref target="https://mt.wikipedia.org/wiki/Arsenal_FC">Arsenal</ref>, li f'dik is-sena rebħu d-<hi rend="italic">double</hi>. Fil-kampjonat il-passi l-quddiem ma tantx kienu kbar u Chelsea spiċċaw għal darb'oħra fis-sitt post. F'dak iż-żmien kien hemm għajdut fuq is-sitwazzjoni finanzjarja perikoluża tal-klabb, fejn huma ma setgħux jakkwistaw plejers. Inaspettatament huma kienu xorta fil-ġlieda għat-titlu tal-istaġun <ref target="https://mt.wikipedia.org/wiki/FA_Premier_League_2002-03">2002–2003</ref> u rebħu lil <ref target="https://mt.wikipedia.org/wiki/Liverpool_FC">Liverpool</ref> 2–1 fl-aħħar ġurnata , f'waħda mill-aqwa partiti fl-istorja tal-kalabb. Is-suċċess kontra t-tim minn <ref target="https://mt.wikipedia.org/wiki/Merseyside">Merseyside</ref> ta r-raba' post u tahom l-aħħar post eliġibbli biex jikkwalifikaw għaċ-Champions League.</p>
<p>Bil-klabb fi kriżi ekonomika<ref target="https://mt.wikipedia.org/wiki/Il-Paġna_prinċipali#cite_note-8">[8]</ref> f'<ref target="https://mt.wikipedia.org/wiki/Ġunju">Ġunju</ref> <ref target="https://mt.wikipedia.org/wiki/2003">2003</ref> Bates, inaspettatament, biegħ il-klabb għal ċifra ta' £60 miljun lil billjunarju <ref target="https://mt.wikipedia.org/wiki/Russja">Russu</ref>.<ref target="https://mt.wikipedia.org/wiki/Il-Paġna_prinċipali#cite_note-9">[9]</ref> Kien rappurat li Bates għamel profitt personali ta' £17-il miljun minn fuq il-klabb li kien akkwistah għal £1 fl-<ref target="https://mt.wikipedia.org/wiki/1982">1982</ref>. Il-proprjetarju l-ġdid tal-klabb sar ir-Russu <ref target="https://mt.wikipedia.org/wiki/Roman_Abramovich">Roman Abramovich</ref>, u dan ħa mal-ewwel ir-responsabbilità li jħallas parti kbira tad-dejn ta' £80 miljun li kellu l-klabb. Wara hu għamel kampanja akkwisti, fi spiża totali ta' £100 miljun qabel il-bidu tal-istaġun u ġab plejers bħal <ref target="https://mt.wikipedia.org/wiki/Claude_Makélélé">Claude Makélélé</ref>, <ref target="https://mt.wikipedia.org/wiki/Geremi_Njitap">Geremi</ref>, <ref target="https://mt.wikipedia.org/wiki/Glen_Johnson">Glen Johnson</ref>, <ref target="https://mt.wikipedia.org/wiki/Joe_Cole">Joe Cole</ref> u <ref target="https://mt.wikipedia.org/wiki/Damien_Duff">Damien Duff</ref>.</p>
<p>L-ispiża li saret tat ritorn tajjeb, hekk kif Chelsea spiċċaw it-tieni fil-Premiership (l-aqwa pożizzjoni fil-klassfika f'49 sena) u laħqu s-semi-finali taċ-Champions League wara li drammatikament eliminaw lil <ref target="https://mt.wikipedia.org/wiki/Arsenal_FC">Arsenal</ref> fil-kwarti tal-finali. Imma Ranieri kien eżonerat wara li kien għamel deċiżjoni tattiċi ħżiena kontra <ref target="https://mt.wikipedia.org/wiki/AS_Monaco">AS Monaco</ref> u minħabba li spiċċa l-istaġun mingħajr ebda trofew. Il-pubbliku ta' Chelsea tah ħajr għas-servizz tiegħu lill-klabb speċjalment fl-aħħar partita kontra <ref target="https://mt.wikipedia.org/wiki/Leeds_United_FC">Leeds United</ref>. Kienet proprju din il-partita li tat lill-benjamini idea dwar kif kien ikun li kieku Abramovich ma kienx ħa f'idejh it-tim: l-iskwadra għelbet lit-tim oppost b'kowċ li kien se jkun eżonerat u b'theddida ta' instabilità finanzjarja. Abramovih ta l-post ta' Ranieri lil <ref target="https://mt.wikipedia.org/wiki/José_Mourinho">José Mourinho</ref> (li kien rebaħ żewġ titli tal-<ref target="https://mt.wikipedia.org/wiki/Liga_Portugiża">kampjonat Portugiż</ref>, <ref target="https://mt.wikipedia.org/wiki/Tazza_tal-Portugall">Tazza Portugiża</ref>, <ref target="https://mt.wikipedia.org/wiki/Tazza_taċ-Ċampjins">Tazza taċ-Ċampjins</ref> u t-<ref target="https://mt.wikipedia.org/wiki/Tazza_UEFA">Tazza UEFA</ref> ma' <ref target="https://mt.wikipedia.org/wiki/FC_Porto">FC Porto</ref>).</p>
José Mourinho (2004–2007)
<p>L-istaġun <ref target="https://mt.wikipedia.org/wiki/FA_Premier_League_2004-05">2004–2005</ref> jibqa' bħala l-akbar suċċess fl-istorja ta' Chelsea FC. Wara bidu diffiċli fil-kampjonat, fejn skurjaw biss tmien gowls fl-ewwel disa' logħbiet u b'distakk ta' ħames punti minn <ref target="https://mt.wikipedia.org/wiki/Arsenal_FC">Arsenal</ref>, il-kampanja għat-titlu bdiet bl-għajnuna tal-aqwa skorer tagħhom <ref target="https://mt.wikipedia.org/wiki/Frank_Lampard">Frank Lampard</ref> u anki bir-ritorn tal-plejer <ref target="https://mt.wikipedia.org/wiki/Olanda">Olandiż</ref> <ref target="https://mt.wikipedia.org/wiki/Arjen_Robben">Arjen Robben</ref>; bl-għajnuna tagħhom huma rnexxielhom jirbħu aktar u jiskurjaw aktar. Huma marru fl-ewwel post tal-klassifika f'<ref target="https://mt.wikipedia.org/wiki/Novembru">Novembru</ref> <ref target="https://mt.wikipedia.org/wiki/2004">2004</ref> b'rebħa kontra <ref target="https://mt.wikipedia.org/wiki/Everton_FC">Everton</ref>, u minn dak inhar qatt ma ċedew posthom b'telfa waħda u jirbħu 29 logħba, b'total rekord ta' 95 punt. Id-difiża kienet l-inqas li sofriet gowls, b'total ta' 15-il gowl l-istaġun kollu. Chelsea ikkunsolidaw ir-rebħa tal-kampjonat wara r-rebħa barra minn darhom bl-iskor ta' 2–0 fuq <ref target="https://mt.wikipedia.org/wiki/Bolton_Wanderers_FC">Bolton Wanderers</ref> grazzi għal doppjetta ta' Lampard, biex b'hekk rebħu t-tieni titlu wara kważi ħamsin sena ta' stennija. Huma kienu wkoll rebħu lil <ref target="https://mt.wikipedia.org/wiki/Liverpool_FC">Liverpool</ref> fil-finali tal-<ref target="https://mt.wikipedia.org/wiki/Football_League_Cup">League Cup</ref> fil-<ref target="https://mt.wikipedia.org/wiki/Millenium_Stadium">Millenium Stadium</ref>.</p>
<p>Fiċ-Champions League, Chelsea għaddew mill-ewwel fażi b'żewġ partiti oħra x'jintlagħbu biex b'hekk iltaqgħu ma' waħda mill-aqwa timijiet tal-Ewropa, <ref target="https://mt.wikipedia.org/wiki/FC_Barcelona">Barcelona</ref>. Fi <ref target="https://mt.wikipedia.org/wiki/Nou_Camp">Nou Camp</ref>, Chelsea marru fil-vantaġġ 1–0 u wara spiċċaw bi plejer inqas wara li <ref target="https://mt.wikipedia.org/wiki/Didier_Drogba">Didier Drogba</ref> ġie mkeċċi; Barcelona spiċċaw rebħu 2–1. Mourinho, wara l-logħba, allega li l-kowċ ta' Barcelona <ref target="https://mt.wikipedia.org/wiki/Frank_Rijkaard">Frank Rijkaard</ref> kien tkellem mar-referì <ref target="https://mt.wikipedia.org/wiki/Anders_Frisk">Anders Frisk</ref> fi tmiem l-ewwel taqsima u li hu kien ikkorrotta r-riżultat.<ref target="https://mt.wikipedia.org/wiki/Il-Paġna_prinċipali#cite_note-10">[10]</ref> Mourinho spiċċa sospiż għal żewġ partiti. Chelsea rebħu fi Stamford Bridge, b'gowl kontroversjali ta' <ref target="https://mt.wikipedia.org/wiki/John_Terry">John Terry</ref> bl-iskor ta' 4–2. Fil-kwarti tal-finali huma eliminaw lil <ref target="https://mt.wikipedia.org/wiki/FC_Bayern_Munich">Bayern Munich</ref> bl-iskor ta' 6–5. Kontra Liverpool, fis-semi-finali huma spiċċaw 0–0 f'darhom u f'<ref target="https://mt.wikipedia.org/wiki/Anfield">Anfield</ref> grazzi għal gowl kontroversjali huma spiċċaw barra mill-kompetizzjoni.</p>
<p>Sena wara Chelsea rnexxielhom iżommu t-titlu tal-kampjonat, b'aktar rekords. Huma rnexxielhom jirbħu l-ewwel disa' partiti, fejn tinkludi r-rebħa ta' 4–1 fuq Liverpool f'Anfield. F'ċertu stadju huma kienu 18-il punt fuq <ref target="https://mt.wikipedia.org/wiki/Manchester_United_FC">Manchester United</ref>. Wara forma mhux daqshekk tajba lejn l-aħħar tal-kampjonat u b'Manchester United b'disa' rebħiet konsekuttivi, id-distakk bejn l-ewwel żewġ timijiet kien dak ta' seba' punti. Huma assiguraw ir-rebħa tat-titlu b'rebħa ta' 3–0 fuq United fi Stamford Bridge. Huma saru l-ewwel tim minn Londra li rebħu l-kampjonat darbtejn konsekuttivament mill-1930, u l-ħames tim li għamel dan wara t-<ref target="https://mt.wikipedia.org/wiki/It-Tieni_Gwerra_Dinjija">Tieni Gwerra Dinjija</ref>. Huma wettqu rekord fejn f'darhom irnexxielhom jirbħu 18-il logħba u jispiċċaw pari waħda minn dsatax-il logħba. Fil-kompetizzjonijiet l-oħra ma tantx kellhom suċċess hekk kif fiċ-Champions League spiċċaw eliminati minn Barcelona u fis-semi-finali tal-FA Cup minn Liverpool.</p>
<figure><caption>Il-plejers ta' Chelsea waqt festa wara r-rebħa tal-FA Cup 2007, miksuba wara li rebħu lil Manchester United f'Wembley</caption></figure>
<p>L-istaġun <ref target="https://mt.wikipedia.org/wiki/FA_Premier_League_2006-07">2006–2007</ref> raw lil Chelsea jċedu t-titlu lil <ref target="https://mt.wikipedia.org/wiki/Manchester_United">Manchester United</ref> wara li damu ħafna fit-tieni post tal-kampjonat matul l-istaġun kollu. Huma xorta kellhom ċans li jirbħu erba' trofej fl-aħħar ta' <ref target="https://mt.wikipedia.org/wiki/April">April</ref>. Huma rebħu l-<ref target="https://mt.wikipedia.org/wiki/Football_League_Cup">League Cup</ref> bl-iskor ta' 2–1 fuq Arsenal, fl-aħħar finali li qatt saret fil-<ref target="https://mt.wikipedia.org/wiki/Millenium_Stadium">Millenium Stadium</ref>. Huma rebħu wkoll 1–0 lil Manchester United fl-ewwel finali tal-FA Cup li saret f'<ref target="https://mt.wikipedia.org/wiki/Wembley_Stadium">Wembley Stadium</ref> il-ġdid; Chelsea kienu wkoll l-aħħar tim li rebħu l-FA Cup fil-Wembley il-qadim. Huma waslu sal-finali taċ-Champions League, imma spiċċaw barra wara l-għoti tal-penalties kontra <ref target="https://mt.wikipedia.org/wiki/Liverpool_FC">Liverpool</ref>.</p>
Wara Mourinho: Grant jieħu postu (2007–08)
<p>Fl-<ref target="https://mt.wikipedia.org/wiki/20_ta'_Settembru">20 ta' Settembru</ref> <ref target="https://mt.wikipedia.org/wiki/2007">2007</ref>, kien imħabba li Mourinho ħalla lil Chelsea bi "ftehim kollettiv"<ref target="https://mt.wikipedia.org/wiki/Il-Paġna_prinċipali#cite_note-11">[11]</ref> wara diversi xhur ta' konfront bejn Mourinho u Abramovich.<ref target="https://mt.wikipedia.org/wiki/Il-Paġna_prinċipali#cite_note-12">[12]</ref> Ftit wara <ref target="https://mt.wikipedia.org/wiki/Avram_Grant">Avram Grant</ref>, li kien appuntat bħala d-direttur tal-futbol ta' Chelsea fit-<ref target="https://mt.wikipedia.org/wiki/8_ta'_Lulju">8 ta' Lulju</ref> <ref target="https://mt.wikipedia.org/wiki/2007">2007</ref>, sar is-suċċessur ta' Mourinho,<ref target="https://mt.wikipedia.org/wiki/Il-Paġna_prinċipali#cite_note-13">[13]</ref> bi <ref target="https://mt.wikipedia.org/wiki/Steve_Clarke">Steve Clarke</ref> ikun l-assistent tiegħu.<ref target="https://mt.wikipedia.org/wiki/Il-Paġna_prinċipali#cite_note-14">[14]</ref> Chelsea tilfu l-finali tal-League Cup 2008 f'Wembley 2–1 kontra <ref target="https://mt.wikipedia.org/wiki/Tottenham_Hotspur_FC">Tottenham Hotspur</ref>. Il-"Blues" marru fil-vantaġġ permezz ta' <ref target="https://mt.wikipedia.org/wiki/Didier_Drogba">Didier Drogba</ref> però <ref target="https://mt.wikipedia.org/wiki/Dimitar_Berbatov">Dimitar Berbatov</ref> kiseb il-pari minn penalty u <ref target="https://mt.wikipedia.org/wiki/Jonathan_Woodgate">Jonathan Woodgate</ref> skorja l-gowl tar-rebħa fil-ħin supplementari. Fit-<ref target="https://mt.wikipedia.org/wiki/30_ta'_April">30 ta' April</ref> <ref target="https://mt.wikipedia.org/wiki/2008">2008</ref>, Chelsea rebħu s-semi-finali taċ-Champions League kontra <ref target="https://mt.wikipedia.org/wiki/Liverpool_FC">Liverpool</ref> bl-iskor aggregat ta' 4–3, biex b'hekk laħqu għall-ewwel darba fl-istorja tal-klabb il-finali ta' din il-kompetizzjoni.</p>
<p>Madanakollu, kollox dar kontrihom. Chelsea daħlu fl-aħħar partita tal-kampjonat bl-istess punti ma' Manchester United. Huma ma rnexxielhomx jirbħu lil <ref target="https://mt.wikipedia.org/wiki/Bolton_Wanderers_FC">Bolton Wanderers</ref> fejn kienu miżmuma f'pari, waqt li United ittrijunfaw 2–0 kontra <ref target="https://mt.wikipedia.org/wiki/Wigan_Athletic_FC">Wigan Athletic</ref>. Il-taħbit tal-qalb kompla fil-finali tal-<ref target="https://mt.wikipedia.org/wiki/UEFA_Champions_League_2007–08">UEFA Champions League 2007–08</ref>. Il-partita marret għall-għoti tal-penalties, u Chelsea kellhom iċ-ċans li jirbħuha kieku John Terry skorja. Madanakollu, hu żelaq hekk kif kien qed jagħti l-penalty u United rebħulhom għal darb'oħra. Avram Grant spiċċa eżonerat fl-<ref target="https://mt.wikipedia.org/wiki/24_ta'_Mejju">24 ta' Mejju</ref> <ref target="https://mt.wikipedia.org/wiki/2008">2008</ref>. Postu ħadu l-<ref target="https://mt.wikipedia.org/wiki/Brażil">Brażiljan</ref> <ref target="https://mt.wikipedia.org/wiki/Luiz_Felipe_Scolari">Luiz Felipe Scolari</ref>, li beda xogħlu bħala kowċ fl-<ref target="https://mt.wikipedia.org/wiki/1_ta'_Lulju">1 ta' Lulju</ref> <ref target="https://mt.wikipedia.org/wiki/2008">2008</ref>.<ref target="https://mt.wikipedia.org/wiki/Il-Paġna_prinċipali#cite_note-15">[15]</ref></p>


Biblijografija
<list type="unordered"><item>Batty, Clive (2004). <hi rend="italic">Kings of the King's Road: The Great Chelsea Team of the 60s and 70s</hi>. Vision Sports Publishing Ltd. <ref target="https://mt.wikipedia.org/wiki/Special:BookSources/0954642813">ISBN 0-9546428-1-3</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Batty, Clive (2005). <hi rend="italic">A Serious Case of the Blues: Chelsea in the 80s</hi>. Vision Sports Publishing Ltd. <ref target="https://mt.wikipedia.org/wiki/Special:BookSources/1905326025">ISBN 1-905326-02-5</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Cheshire, Scott (1998). <hi rend="italic">Chelsea: an Illustrated History</hi>. Breedon Books. <ref target="https://mt.wikipedia.org/wiki/Special:BookSources/1859831435">ISBN 1-85983-143-5</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Glanvill, Rick (2005). <hi rend="italic">Chelsea FC: The Official Biography - The Definitive Story of the First 100 senas</hi>. Headline Book Publishing Ltd. <ref target="https://mt.wikipedia.org/wiki/Special:BookSources/0755314654">ISBN 0-7553-1465-4</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Hadgraft, Rob (2004). <hi rend="italic">Chelsea: Champions of England 1954-55</hi>. Desert Island Books Limited. <ref target="https://mt.wikipedia.org/wiki/Special:BookSources/1874287775">ISBN 1-874287-77-5</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Harris, Harry (2005). <hi rend="italic">Chelsea's Century</hi>. Blake Publishing. <ref target="https://mt.wikipedia.org/wiki/Special:BookSources/184454110X">ISBN 1-84454-110-X</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Mears, Brian (2004). <hi rend="italic">Chelsea: A 100-sena History</hi>. Mainstream Sport. <ref target="https://mt.wikipedia.org/wiki/Special:BookSources/1840188235">ISBN 1-84018-823-5</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item>
<item>Mears, Brian (2002). <hi rend="italic">Chelsea: Football Under the Blue Flag</hi>. Mainstream Sport. <ref target="https://mt.wikipedia.org/wiki/Special:BookSources/1840186585">ISBN 1-84018-658-5</ref>.Parametru mhux magħruf |publisher= injorat (forsi ridt tuża |pubblikatur= minflok) (<ref target="https://mt.wikipedia.org/wiki/Għajnuna:Żbalji_CS1#parameter_ignored_suggest">għajnuna</ref>)</item></list>
</text></body></html>