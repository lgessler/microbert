<html><body><text id="wikipedia_mt_wikipedia_org__26257.html" ns="0" revid="266916" sourceurl="https://mt.wikipedia.org/wiki/San_Pietruburgu" title="San Pietruburgu" type="wikipedia">San Pietruburgu<figure><caption>Kartolina ta’ San Pietruburgu</caption></figure>
<p><hi rend="bold">San Pietruburgu</hi> (bir-Russu: Санкт-Петербург; trażlitterat: <hi rend="italic">Sankt-Peterburg</hi>, IPA: [ˈSankt pʲɪtʲɪrˈburk]; bl-<ref target="https://mt.wikipedia.org/wiki/Lingwa_Ingliża">Ingliż</ref>: <hi rend="italic">Saint Petersburg</hi>), li qabel kienet magħrufa bħala <hi rend="bold">Petrograd</hi> (1914-1924) u wara <hi rend="bold">Leningrad</hi> (1924-1991), hija t-tieni l-ikbar belt fir-<ref target="https://mt.wikipedia.org/wiki/Russja">Russja</ref>. Il-belt tinsab fuq ix-xmara <ref target="https://mt.wikipedia.org/wiki/Neva">Neva</ref>, fil-kap tal-Golf tal-<ref target="https://mt.wikipedia.org/wiki/Finlandja">Finlandja</ref> fil-<ref target="https://mt.wikipedia.org/wiki/Baħar_Baltiku">Baħar Baltiku</ref>, b’popolazzjoni ta’ madwar 5.4 miljun resident.<ref target="https://mt.wikipedia.org/wiki/Il-Paġna_prinċipali#cite_note-1">[1]</ref> Hija r-raba l-iktar belt popolata fl-<ref target="https://mt.wikipedia.org/wiki/Ewropa">Ewropa</ref>, l-iktar belt popolata fil-Baħar Baltiku, kif ukoll l- iktar belt fit-Tramuntana tad-<ref target="https://mt.wikipedia.org/wiki/Dinja">dinja</ref> b’iktar minn miljun resident. Bħala port Russu importanti fil-Baħar Baltiku, il-belt hija amministrata bħala belt federali.</p>
<p>Il-belt ġiet stabbilita mill-Kżar <ref target="https://mt.wikipedia.org/wiki/Pietru_l-Kbir">Pietru l-Kbir</ref> fis-27 ta’ Mejju 1703 fuq is-sit ta’ fortizza <ref target="https://mt.wikipedia.org/wiki/Żvezja">Żvediża</ref> maħkuma, u ġiet imsemmija wara l-appostlu <ref target="https://mt.wikipedia.org/wiki/San_Pietru">San Pietru</ref>. San Pietruburgu hija storikament u kulturalment assoċjata mat-twelid tal-<ref target="https://mt.wikipedia.org/wiki/Imperu_Russu">Imperu Russu</ref> u mad-dħul tar-Russja fl-istorja moderna bħala potenza kbira Ewropea.<ref target="https://mt.wikipedia.org/wiki/Il-Paġna_prinċipali#cite_note-2">[2]</ref> Kienet il-<ref target="https://mt.wikipedia.org/wiki/Kapitali">kapitali</ref> tal-Imperu Russu mmexxi mill-Kżar u tal-Imperu Russu sussegwenti mill-1713 sal-1918 (ġiet sostitwita b’<ref target="https://mt.wikipedia.org/wiki/Moska">Moska</ref> għal perjodu qasir bejn l-1728 u l-1730).<ref target="https://mt.wikipedia.org/wiki/Il-Paġna_prinċipali#cite_note-3">[3]</ref> Wara r-Rivoluzzjoni ta’ Ottubru fl-1917, il-<ref target="https://mt.wikipedia.org/wiki/Bolxeviċi">Bolxeviki</ref> stabbilew il-gvern tagħhom f’Moska.<ref target="https://mt.wikipedia.org/wiki/Il-Paġna_prinċipali#cite_note-4">[4]</ref></p>
<p>San Pietruburgu hija magħrufa bħala l-“Kapitali Kulturali tar-Russja”<ref target="https://mt.wikipedia.org/wiki/Il-Paġna_prinċipali#cite_note-5">[5]</ref>, u laqgħet ’il fuq minn 15-il miljun turist fl-2018.<ref target="https://mt.wikipedia.org/wiki/Il-Paġna_prinċipali#cite_note-6">[6]</ref><ref target="https://mt.wikipedia.org/wiki/Il-Paġna_prinċipali#cite_note-7">[7]</ref> Hija meqjusa bħala ċentru ekonomiku, xjentifiku, kulturali u turistiku importanti tar-Russja u tal-Ewropa. Fiż-żminijiet moderni, il-belt ingħatat il-laqam tal-“Kapitali tat-Tramuntana” u hija s-sede ta’ għadd ta’ korpi tal-gvern federali bħall-Qorti Kostituzzjonali tar-Russja u l-Kunsill Araldiku tal-President tal-Federazzjoni Russa. Hija wkoll sede tal-Librerija Nazzjonali tar-Russja u post ippjanat għall-Qorti Suprema tar-Russja. Barra minn hekk, fiha hemm ukoll il-kwartieri ġenerali kif ukoll id-dar għall-kwartieri ġenerali tal-Flotta Navali Russa, u d-Distrett Militari tal-Punent tal-Forzi Armati Russi.</p>
<p>Iċ-Ċentru Storiku ta’ San Pietruburgu u l-Gruppi Relatati ta’ <ref target="https://mt.wikipedia.org/wiki/Monument">Monumenti</ref> jikkostitwixxu <ref target="https://mt.wikipedia.org/wiki/Sit_ta’_Wirt_Dinji">Sit ta’ Wirt Dinji</ref> tal-<ref target="https://mt.wikipedia.org/wiki/UNESCO">UNESCO</ref>. F’San Pietruburgu hemm ukoll il-<ref target="https://mt.wikipedia.org/wiki/Hermitage">Hermitage</ref>, wieħed mill-ikbar mużewijiet ta<ref target="https://mt.wikipedia.org/wiki/L-Arti">l-arti</ref> fid-dinja, kif ukoll iċ-Ċentru Lakhta, l-ogħla binja fl-Ewropa. Barra minn hekk, San Pietruburgu kienet waħda mill-bliet ospitanti tat-<ref target="https://mt.wikipedia.org/wiki/Tazza_tad-Dinja_tal-Futbol_2018">Tazza tad-Dinja tal-Futbol tal-2018</ref>.</p>
Etimoloġija
<p>Bħala wieħed li kien favur it-tqarrib tar-Russja lejn il-Punent, Pietru l-Kbir, li kien il-Kżar li stabbilixxa l-belt, oriġinarjament ta l-isem ta’ <hi rend="bold">Sankt-Pieter-Burch</hi> (Сан(к)т-Питер-Бурхъ) abbażi tal-istil <ref target="https://mt.wikipedia.org/wiki/Pajjiżi_l-Baxxi">Olandiż</ref> u iktar ’il quddiem l-ortografija tagħha ġiet standardizzata bħala Sankt-Peterburg (Санкт-Петербургъ) taħt l-influwenza <ref target="https://mt.wikipedia.org/wiki/Ġermanja">Ġermaniża</ref>.<ref target="https://mt.wikipedia.org/wiki/Il-Paġna_prinċipali#cite_note-8">[8]</ref> Fl-1 ta’ Settembru 1914, wara li faqqgħet l-<ref target="https://mt.wikipedia.org/wiki/L-Ewwel_Gwerra_Dinjija">Ewwel Gwerra Dinjija</ref>, il-gvern Imperjali biddel isem il-belt għal <hi rend="bold">Petrograd</hi> (bir-Russu: Петроград, IPA: [pʲɪtrɐˈgrat]), li tfisser “il-belt ta’ Pietru”, sabiex jeħles mill-kliem Ġermaniż <hi rend="italic">Sankt</hi> u <hi rend="italic">Burg</hi>.<ref target="https://mt.wikipedia.org/wiki/Il-Paġna_prinċipali#cite_note-:0-9">[9]</ref> Fis-26 ta’ Jannar 1924, ftit wara l-mewt ta’ <ref target="https://mt.wikipedia.org/wiki/Lenin">Vladimir Lenin</ref>, il-belt ingħatat isem ġdid, <hi rend="bold">Leningrad</hi> (bir-Russu:  Ленинград, IPA: [lʲɪnʲɪnˈgrat]), li tfisser “il-Belt ta’ Lenin”. Fis-6 ta’ Settembru 1991, l-isem oriġinali, Sankt-Peterburg, reġa’ sar isem il-belt b’referendum mal-belt kollha u llum il-belt hija magħrufa bħala San Pietruburgu. Ir-residenti lokali spiss jirreferu għall-belt bil-laqam imqassar tagħha, <hi rend="bold">Piter</hi> (bir-Russu: Питер, IPA:  [ˈpʲitʲɪr]).</p>
<p>San Pietruburgu kienet tradizzjonalment imsejħa t-“Tieqa lejn il-Punent” mir-Russi. L-iktar metropoli fit-Tramuntana fid-dinja, San Pietruburgu spiss tissejjaħ il-“<ref target="https://mt.wikipedia.org/wiki/Venezja">Venezja</ref> tat-Tramuntana” jew il-“Venezja Russa” minħabba l-ħafna kanali tagħha, peress li l-belt inbniet fuq baqqiegħa u l-ilma. Barra minn hekk, għandha arkitettura u kultura ispirati ferm mill-Punent tal-Ewropa, li huma kkombinati mal-wirt Russu tal-belt.<ref target="https://mt.wikipedia.org/wiki/Il-Paġna_prinċipali#cite_note-10">[10]</ref><ref target="https://mt.wikipedia.org/wiki/Il-Paġna_prinċipali#cite_note-11">[11]</ref> Laqam ieħor ta’ San Pietruburgu huwa “l-Belt tal-Iljieli l-Bojod” minħabba fenomenu naturali li jseħħ minħabba l-qrubija mar-reġjun polari u li jiżgura li għal xahar sħiħ fis-sajf l-iljieli tal-belt qatt ma jkunu mudlama għalkollox.<ref target="https://mt.wikipedia.org/wiki/Il-Paġna_prinċipali#cite_note-12">[12]</ref><ref target="https://mt.wikipedia.org/wiki/Il-Paġna_prinċipali#cite_note-13">[13]</ref></p>
Storja
Era Imperjali (1703-1917)
<figure><caption>Mappa tal-belt fl-1744</caption></figure>
<p>Il-kolonjalisti Żvediżi bnew <ref target="https://mt.wikipedia.org/wiki/Nyenschantz">Nyenskans</ref>, fortizza fejn tibda x-xmara Neva fl-1611, li iktar tard bdiet tissejjaħ <ref target="https://mt.wikipedia.org/wiki/Ingria">Ingermanland</ref>, li kienet abitata mit- tribù Finnika tal-Ingrijani. Ir-raħal żgħir ta’ Nyen kiber madwarha.</p>
<p>Fl-aħħar tas-<ref target="https://mt.wikipedia.org/wiki/Seklu_XVII">seklu 17</ref>, Pietru l-Kbir, li kien interessat fit-tbaħħir u fl-affarijiet marittimi, ried li r-Russja tikseb port marittimu biex tkun tista’ tagħmel kummerċ mal-bqija tal-Ewropa. Huwa kellu bżonn port marittimu aħjar minn dak ewlieni ta’ <ref target="https://mt.wikipedia.org/wiki/Arkhangelsk">Arkhangelsk</ref> dak iż-żmien, li kien fil-<ref target="https://mt.wikipedia.org/wiki/Baħar_l-Abjad">Baħar l-Abjad</ref> fit-Tramuntana mbiegħda u li kien ikun magħluq għat-trasport marittimu matul ix-xitwa.<ref target="https://mt.wikipedia.org/wiki/Il-Paġna_prinċipali#cite_note-:1-14">[14]</ref></p>
<p>Fit-12 ta’ Mejju 1703, matul il-Gwerra l-Kbira tat-Tramuntana, Pietru l-Kbir ħakem il-fortizza ta’ Nyenskans u f’qasir żmien issostitwixxa l-fortizza.<ref target="https://mt.wikipedia.org/wiki/Il-Paġna_prinċipali#cite_note-15">[15]</ref> Fis-27 ta’ Mejju 1703<ref target="https://mt.wikipedia.org/wiki/Il-Paġna_prinċipali#cite_note-16">[16]</ref>, eqreb lejn l-estwarju (ħames kilometri ’l ġewwa mill-golf), fuq il-Gżira ta’ Zayachy (il-Gżira tal-<ref target="https://mt.wikipedia.org/wiki/Liebru">Liebru</ref>), huwa qiegħed l-ewwel ġebla tal-Fortizza ta’ San Pietru u San Pawl, li saret l-ewwel binja tal-brikks u tal-ġebel tal-belt il-ġdida.<ref target="https://mt.wikipedia.org/wiki/Il-Paġna_prinċipali#cite_note-17">[17]</ref></p>
<p>Il-belt inbniet minn raħħala koskritti mir-Russja kollha; għadd ta’ priġunieri tal-gwerra Żvediżi kienu involuti wkoll f’xi snin taħt is-superviżjoni ta’ <ref target="https://mt.wikipedia.org/wiki/Alexander_Danilovich_Menshikov">Alexander Menshikov</ref>.<ref target="https://mt.wikipedia.org/wiki/Il-Paġna_prinċipali#cite_note-18">[18]</ref> Għexieren ta’ eluf ta’ ħaddiema mietu huma u jibnu l-belt.<ref target="https://mt.wikipedia.org/wiki/Il-Paġna_prinċipali#cite_note-19">[19]</ref> Iktar ’il quddiem, il-belt saret iċ-ċentru tal-Governorat ta’ San Pietruburgu. Pietru ċaqlaq il-kapitali minn Moska għal San Pietruburgu fl-1712, disa’ snin qabel it-<ref target="https://mt.wikipedia.org/wiki/Trattat_ta_'Nystad">Trattat ta’ Nystad</ref> tal-1721 temm il-gwerra; huwa rrefera għal San Pietruburgu bħala l-kapitali (jew is-sede tal-gvern) mill-1704.<ref target="https://mt.wikipedia.org/wiki/Il-Paġna_prinċipali#cite_note-:1-14">[14]</ref></p>
<p>Matul l-ewwel ftit snin tagħha, il-belt żviluppat madwar il-Pjazza tat-Trinità fuq ix-xatt tal-lemin tax-xmara Neva, ħdejn il-Fortizza ta’ San Pietru u San Pawl. Madankollu, San Pietruburgu ftit wara bdiet tinbena skont pjanta preċiża. Fl-1716, l-Iżvizzeru Taljan <ref target="https://mt.wikipedia.org/wiki/Domenico_Trezzini">Domenico Trezzini</ref> kien fassal proġett li bih iċ-ċentru tal-belt kien se jkun jinsab fuq il-<ref target="https://mt.wikipedia.org/wiki/Gżira_ta’_Vasilyevsky">Gżira ta’ Vasilyevsky</ref> u msawwar minn network rettangolari ta’ kanali. Il-proġett ma tlestiex iżda huwa evidenti fit-tqassim tat-toroq. Fl-1716, Pietru l-Kbir ħatar lill-Franċiż <ref target="https://mt.wikipedia.org/wiki/Jean-Baptiste_Alexandre_Le_Blond">Jean-Baptiste Alexandre Le Blond</ref> bħala l-arkitett ewlieni ta’ San Pietruburgu.<ref target="https://mt.wikipedia.org/wiki/Il-Paġna_prinċipali#cite_note-20">[20]</ref></p>
<p>L-istil tal-<ref target="https://mt.wikipedia.org/wiki/Barokk">Barokk</ref> ta’ Pietru l-Kbir, żviluppat minn Trezzini u minn arkitetti oħra, f’binjiet bħall-Palazz ta’ Menshikov, il-Kunstkamera, il-Katidral ta’ San Pietru u San Pawl, it-Tnax-il Kulleġġ, sar prominenti fl-arkitettura tal-belt tal-bidu tas-seklu 18. Fl-1724, l-Akkademja tax-Xjenzi, l-Università u l-Liċeo Akkademiku ġew stabbiliti f’San Pietruburgu minn Pietru l-Kbir.</p>
<p>Fl-1725, Pietru miet meta kellu tnejn u ħamsin sena. L-isforzi tiegħu biex jimmodernizza lir-Russja kienu ltaqgħu ma’ oppożizzjoni min-nobbiltà Russa — li rriżultat f’diversi attentati kontrih u każ ta’ tradiment fejn kien involut saħansitra ibnu.<ref target="https://mt.wikipedia.org/wiki/Il-Paġna_prinċipali#cite_note-21">[21]</ref> Fl-1728, <ref target="https://mt.wikipedia.org/wiki/Pietru_II_tar-Russja">Pietru II tar-Russja</ref> ċaqlaq is-sede tiegħu lura lejn Moska. Iżda erba’ snin wara, fl-1732, taħt l-Imperatriċi <ref target="https://mt.wikipedia.org/wiki/Anna_tar-Russja">Anna tar-Russja</ref>, San Pietruburgu reġgħet ġiet iddeżinjata bħala l-kapitali tal-Imperu Russu. Baqgħet is-sede tad-dinastija <ref target="https://mt.wikipedia.org/wiki/Romanov">Romanov</ref> u l-Qorti Imperjali tal-Kżar tar-Russja, kif ukoll is-sede tal-gvern Russu, għal 186 sena oħra sar-<ref target="https://mt.wikipedia.org/wiki/Rivoluzzjoni_Russa">Rivoluzzjoni Russa</ref> <ref target="https://mt.wikipedia.org/wiki/Komuniżmu">Komunista</ref> tal-1917.</p>
<p>Bejn l-1736 u l-1737, il-belt ġarrbet għadd ta’ nirien katastrofiċi. Sabiex jerġgħu jinbnew il-kwartieri li ġarrbu l-ħsarat, kumitat immexxi minn <ref target="https://mt.wikipedia.org/wiki/Burkhard_Christoph_von_Münnich">Burkhard Christoph von Münnich</ref> ikkummissjona pjanta ġdida fl-1737. Il-belt ġiet maqsuma f’ħames kwartieri, u ċ-ċentru tal-belt tmexxa lejn il-kwartier tal-Ammiraljat, fuq ix-xatt tal-Lvant bejn ix-xmara Neva u x-xmara <ref target="https://mt.wikipedia.org/wiki/Fontanka">Fontanka</ref>.</p>
<figure><caption>Il-Pjazza tal-Palazz kienet il-pjazza ewlenija tal-Imperu Russu u fiha seħħew bosta avvenimenti ta’ importanza storika</caption></figure>
<p>Il-belt żviluppat tul tliet toroq ewlenin, li jiltaqgħu fil-binja tal-Ammiraljat u issa huma triq waħda magħrufa bħala <hi rend="italic">Nevsky Prospekt</hi> (li hija kkunsidrata bħala t-triq ewlenija tal-belt), it-Triq Gorokhovaya u t-Triq Voznesensky. L-arkitettura Barokka saret dominanti fil-belt matul l-ewwel sittin sena, u laħqet il-quċċata tagħha fil-Barokk ta’ Żmien ir-Reġina <ref target="https://mt.wikipedia.org/wiki/Eliżabetta_I">Eliżabetta I</ref>, irrappreżentat l-iktar mit-Taljan <ref target="https://mt.wikipedia.org/wiki/Francesco_Bartolomeo_Rastrelli">Bartolomeo Rastrelli</ref> b’binjiet bħall-Palazz tax-Xitwa. Fis-snin 60 tas-seklu 18, l-arkitettura Barokka ġiet segwita mill-arkitettura Neoklassika.</p>
<p>Imwaqqaf fl-1762, il-Kummissjoni tal-Binjiet tal-Ġebel ta’ Moska u ta’ San Pietruburgu ddeċidiet li l-ebda struttura fil-belt ta’ San Pietruburgu ma setgħet tkun ogħla mill-Palazz tax-Xitwa u pprojbixxa l-ispazjar bejn il-binjiet. Matul ir-renju ta’ <ref target="https://mt.wikipedia.org/wiki/Katerina_II_tar-Russja">Katerina II tar-Russja</ref> fis-snin 60 sa 80 tas-seklu 18, tul ix-xtut tax-xmara Neva nbnew imbankmenti tal-<ref target="https://mt.wikipedia.org/wiki/Granit">granit</ref>.</p>
<p>Madankollu, il-Pont tat-Tħabbira, l-ewwel pont permanenti fuq ix-xmara Neva tħalla jinbena u jinfetaħ fl-1850. Qabel dan, kienu permessi biss pontuni. Il-<ref target="https://mt.wikipedia.org/wiki/Kanal_ta’_Obvodny">Kanal ta’ Obvodny</ref> (li ġie mħaffer bejn l-1769 u l-1833) sar il-limitu tan-Nofsinhar tal-belt.</p>
<p>L-iktar arkitetti Neoklassiċi u tal-istil Imperjali prominenti f’San Pietruburgu kienu jinkludu:</p>
<list type="unordered"><item><ref target="https://mt.wikipedia.org/wiki/Jean-Baptiste_Vallin_de_la_Mothe">Jean-Baptiste Vallin de la Mothe</ref> (Akkademja Imperjali tal-Arti, il-Hermitage ż-Żgħir, <ref target="https://mt.wikipedia.org/wiki/Gostiny_Dvor_Kbir">Gostiny Dvor</ref>, l-Arkata tal-<ref target="https://mt.wikipedia.org/wiki/Pajjiżi_l-Baxxi">Olanda</ref> l-Ġdida, il-Knisja Kattolika ta’ <ref target="https://mt.wikipedia.org/wiki/Santa_Katerina">Santa Katerina</ref>)</item>
<item><ref target="https://mt.wikipedia.org/wiki/Antonio_Rinaldi_(perit)">Antonio Rinaldi</ref> (il-Palazz tal-Irħam)</item>
<item><ref target="https://mt.wikipedia.org/wiki/Yury_Felten">Yury Felten</ref> (il-Hermitage l-Antik, il-Knisja ta’ Chesme)</item>
<item><ref target="https://mt.wikipedia.org/wiki/Giacomo_Quarenghi">Giacomo Quarenghi</ref> (l-Akkademja tax-Xjenzi, it-Teatru tal-Hermitage, il-Palazz ta’ Yusupov)</item>
<item><ref target="https://mt.wikipedia.org/wiki/Andrey_Voronikhin">Andrey Voronikhin</ref> (l-Istitut tax-Xogħol fil-Minjieri, il-Katidral ta’ Kazan)</item>
<item><ref target="https://mt.wikipedia.org/wiki/Andreyan_Zakharov">Andreyan Zakharov</ref> (il-binja tal-Ammiraljat)</item>
<item><ref target="https://mt.wikipedia.org/wiki/Jean-François_Thomas_de_Thomon">Jean-François Thomas de Thomon</ref> (l-Istmu tal-Gżira ta’ Vasilievsky)</item>
<item><ref target="https://mt.wikipedia.org/wiki/Carlo_Rossi_(perit)">Carlo Rossi</ref> (il-Palazz ta’ Yelagin, il-Palazz ta’ Mikhailovsky, it-Teatru ta’ Alessandru, il-Binjiet tas-Senat u tas-Sinodu, il-Binja tal-Persunal Ġenerali, id-disinn ta’ ħafna toroq u <ref target="https://mt.wikipedia.org/wiki/Pjazza">pjazez</ref>)</item>
<item><ref target="https://mt.wikipedia.org/wiki/Vasily_Stasov">Vasily Stasov</ref> (il-Bieb Trijonfali ta’ Moska, il-Katidral tat-Trinità)</item>
<item><ref target="https://mt.wikipedia.org/wiki/Auguste_de_Montferrand">Auguste de Montferrand</ref> (il-Katidral ta’ San Iżakk, il-Kolonna ta’ Alessandru)</item></list>
<p>Fl-1810, <ref target="https://mt.wikipedia.org/wiki/Alessandru_I_tar-Russja">Alessandru I</ref> stabbilixxa l-ewwel skola tal-edukazzjoni għolja tal-inġinerija fil-belt, l-Iskola Ewlenija tal-inġinerija militari ta’ San Pietruburgu. Bosta <ref target="https://mt.wikipedia.org/wiki/Monument">monumenti</ref> jfakkru r-rebħa Russa kontra <ref target="https://mt.wikipedia.org/wiki/Franza">Franza</ref> fi żmien <ref target="https://mt.wikipedia.org/wiki/Napuljun_I_ta'_Franza">Napuljun</ref> fil-Gwerra Patrijottika tal-1812, fosthom il-Kolonna ta’ Alessandru magħmula minn Montferrand, li saret fl-1834, u l-Arkata Trijonfali ta’ Narva.</p>
<figure><caption>Ir-rewwixta ta’ Diċembru fil-Pjazza tas-Senat, is-26 ta’ Diċembru 1825</caption></figure>
<p>Fl-1825, ir-rewwixta mrażżna ta’ Diċembru kontra <ref target="https://mt.wikipedia.org/wiki/Nikola_I">Nikola I</ref> seħħet fil-Pjazza tas-Senat fil-belt, jum wara li Nikola tela’ fuq it-tron.</p>
<p>Sas-snin 40 tas-seklu 19, l-arkitettura Neoklassika kienet ċediet postha lil diversi stili Romantiċi li ddominaw sas-snin 90 tas-seklu 19, li kienu rrappreżentati minn arkitetti bħal <ref target="https://mt.wikipedia.org/wiki/Andrei_Stackenschneider">Andrei Stackenschneider</ref> (il-Palazz ta’ Mariinsky, il-Palazz ta’ Beloselsky-Belozersky, il-Palazz ta’ Nikola, il-Palazz il-Ġdid ta’ Mikiel) u <ref target="https://mt.wikipedia.org/wiki/Konstantin_Thon">Konstantin Thon</ref> (l-istazzjon ferrovjarju ta’ Moskovsky).</p>
<p>Bir-riforma tal-emanċipazzjoni tal-1861 imwettqa minn <ref target="https://mt.wikipedia.org/wiki/Alessandru_II">Alessandru II</ref> fl-1861 u bir-<ref target="https://mt.wikipedia.org/wiki/Rivoluzzjoni_Industrijali">Rivoluzzjoni Industrijali</ref>, l-influss ta’ dawk li qabel kienu raħħala fil-belt kapitali żdied ħafna. Kwartieri foqra bdew ifeġġu spontanjament fil-periferija tal-belt. San Pietruburgu qabżet lil Moska bħala popolazzjoni u fit-tkabbir industrijali; żviluppat bħala waħda mill-ikbar bliet industrijali fl-Ewropa, b’bażi navali maġġuri (f’<ref target="https://mt.wikipedia.org/wiki/Kronstadt">Kronstadt</ref>), b’port tax-xmara u b’port marittimu.</p>
<p>L-ismijiet ta’ San Pietru u ta’ <ref target="https://mt.wikipedia.org/wiki/Pawlu_l-Appostlu">San Pawl</ref>, mogħtija liċ-ċittadella oriġinali tal-belt u lill-<ref target="https://mt.wikipedia.org/wiki/Katidral">katidral</ref> tagħha (mill-1725 — il-post fejn kienu jindifnu l-imperaturi Russi) inzertaw kienu wkoll l-ismijiet tal-ewwel żewġ Imperaturi Russi maqtula, <ref target="https://mt.wikipedia.org/wiki/Pietru_III">Pietru III</ref> (fl-1762, allegatament maqtul wara konfoffa mmexxija minn martu, Katerina II tar-Russja) u <ref target="https://mt.wikipedia.org/wiki/Pawlu_I_tar-Russja">Pawlu I</ref> (fl-1801, <ref target="https://mt.wikipedia.org/wiki/Nikolay_Alexandrovich_Zubov">Nikolay Alexandrovich Zubov</ref> u kospiraturi oħra li wasslu lil Alessandru I fis-siġġu tal-poter, iben il-vittma tagħhom). It-tielet qtil ta’ imperatur seħħ f’San Pietruburgu fl-1881 meta Alessandru II safa vittma tat-terroristi.</p>
<p>Ir-Rivoluzzjoni tal-1905 bdiet f’San Pietruburgu u nfirxet malajr fil-provinċji.</p>
<p>Fl-1 ta’ Settembru 1914, wara li faqqgħet l-Ewwel Gwerra Dinjija, il-gvern Imperjali biddel isem il-belt għal Petrograd, li tfisser “il-Belt ta’ Pietru”, biex ineħħi l-kliem Ġermaniżi <hi rend="italic">Sankt</hi> u <hi rend="italic">Burg</hi>.<ref target="https://mt.wikipedia.org/wiki/Il-Paġna_prinċipali#cite_note-:0-9">[9]</ref></p>
Rivoluzzjoni u l-era Sovjetika (1917-1941)
<figure><caption>Il-Bolxeviki jiċċelebraw l-1 ta’ Mejju ħdejn il-Palazz tax-Xitwa sitt xhur wara li ħadu l-poter fl-1918</caption></figure>
<p>F’Marzu 1917, matul ir-Rivoluzzjoni ta’ Frar, Nikola II abdika għalih innifsu u f’isem ibnu, u temm il-monarkija Russa u iktar minn tliet mitt sena ta’ tmexxija tad-dinastija Romanov.</p>
<p>Fis-7 ta’ Novembru 1917, il-Bolxeviki, immexxija minn Vladimir Lenin, daħlu fil-Palazz tax-Xitwa f’avveniment li baqa’ magħruf bħala r-Rivoluzzjoni ta’ Ottubru (minħabba l-istil antik tad-dati fejn is-7 ta’ Novembru kien immarkat bħala l-25 ta’ Ottubru), li wasslet għat-tmiem tal-gvern proviżorju wara t-tmexxija tal-Kżar, għat-trasferiment tal-poter politiku kollu lis-Sovjetiċi, u għall-istabbiliment tal-Partit Komunista.<ref target="https://mt.wikipedia.org/wiki/Il-Paġna_prinċipali#cite_note-22">[22]</ref> Wara dan, il-belt ingħatat isem deskrittiv ġdid, “il-belt tat-tliet rivoluzzjonijiet”, b’referenza għat-tliet żviluppi maġġuri fl-istorja politika tar-Russja tal-bidu tas-seklu 20.</p>
<p>F’Settembru u f’Ottubru 1917, it-truppi Ġermaniżi invadew l-arċipelagu tal-Punent tal-<ref target="https://mt.wikipedia.org/wiki/Estonja">Estonja</ref> u heddew lil Petrograd b’bumbardament u b’invażjoni. Fit-12 ta’ Marzu 1918, is-Sovjetiċi ttrasferew il-gvern lejn Moska, biex iżommuh ’il bogħod mill-fruntiera tal-istat. Matul il-Gwerra Ċivili ta’ wara, fl-1919 il-Ġeneral <ref target="https://mt.wikipedia.org/wiki/Yudenich">Yudenich</ref> li avvanza mill-Estonja rrepeta it-tentattiv ta’ ħakma tal-belt, iżda <ref target="https://mt.wikipedia.org/wiki/Leon_Trotsky">Leon Trotsky</ref> immobilizza l-armata u ġiegħlu jirtira.</p>
<p>Fis-26 ta’ Jannar 1924, ħamest ijiem wara l-mewt ta’ Lenin, Petrograd ingħatat l-isem ġdid ta’ Leningrad. Iktar ’il quddiem, xi toroq u toponimi oħra ngħataw isem ġdid. Il-belt għandha ’l fuq minn 230 post assoċjat mal-ħajja u mal-attivitajiet ta’ Lenin. Uħud minnhom inbidlu f’mużewijiet, inkluż il-cruiser <hi rend="italic">Aurora</hi> — simbolu tar-Rivoluzzjoni ta’ Ottubru u l-eqdem vapur fil-Flotta Navali Russa.<ref target="https://mt.wikipedia.org/wiki/Il-Paġna_prinċipali#cite_note-23">[23]</ref></p>
<p>Fis-snin 20 u 30 tas-seklu 20, il-periferiji foqra ġew rikostruwiti fi kwartieri bi pjanta regolari. L-arkitettura kostruzzjonista tkattret għall-ħabta ta’ dak iż-żmien. L-abitazzjonijiet bdew jiġu pprovduti mill-gvern; ħafna appartamenti tal-“borgeżija” tant kienu kbar li bosta familji ġew assenjati l-hekk imsejħa appartamenti “komunali” (<hi rend="italic">kommunalkas</hi>). Sas-snin 30 tas-seklu 20, 68% tal-popolazzjoni kienet tgħix f’din ix-xorta ta’ abitazzjoni. Fl-1935, ġiet imfassla pjanta ġenerali ġdida, li permezz tagħha l-belt kellha tespandi lejn in-Nofsinhar. Il-kostruzzjoniżmu ġie rrifjutat favur arkitettura Stalinista iktar pompuża. <ref target="https://mt.wikipedia.org/wiki/Ġużeppi_Stalin">Stalin</ref> ċaqlaq iċ-ċentru tal-belt iktar ’il bogħod mill-fruntiera mal-<ref target="https://mt.wikipedia.org/wiki/Finlandja">Finlandja</ref>, u adotta pjan biex tinbena binja muniċipali ġdida bi pjazza enormi biswitha fin-Nofsinhar tal-<hi rend="italic">Moskovsky Prospekt</hi>, li ġiet iddeżinjata bħala t-triq ewlenija l-ġdida ta’ Leningrad. Wara l-gwerra tax-xitwa (Sovjetika-Finlandiża) fl-1939-1940, il-fruntiera Sovjetika-Finlandiża tmexxiet lejn it-Tramuntana. In-<hi rend="italic">Nevsky Prospekt</hi> flimkien mal-Pjazza tal-Palazz żammew il-funzjonijiet u r-rwol tagħhom bħala ċ-ċentru tal-belt.</p>
<p>F’Diċembru 1931, Leningrad ġiet isseparata amministrattivament mill-Oblast ta’ Leningrad. Dak iż-żmien kienet tinkludi d-Distrett Suburban ta’ Leningrad, u xi partijiet minnu ġew ittrasferiti lura lill-Oblast ta’ Leningrad fl-1936 u nbidlu fid-Distrett ta’ Vsevolozhsky, fid-Distrett ta’ Krasnoselsky, fid-Distrett ta’ Pargolovsky u fid-Distrett ta’ Slutsky (li sar jissejjaħ Distrett ta’ Pavlovsky fl-1944).<ref target="https://mt.wikipedia.org/wiki/Il-Paġna_prinċipali#cite_note-:2-24">[24]</ref></p>
<p>Fl-1 ta’ Diċembru 1934, <ref target="https://mt.wikipedia.org/wiki/Sergey_Kirov">Sergey Kirov</ref>, il-mexxej Lomunista popolari ta’ Leningrad, ġie maqtul, u dan witta t-triq għat-<ref target="https://mt.wikipedia.org/wiki/Tisfija_l-Kbira">Tisfija l-Kbira</ref>.<ref target="https://mt.wikipedia.org/wiki/Il-Paġna_prinċipali#cite_note-25">[25]</ref> F’Leningrad, madwar 40,000 ruħ ġew iġġustizzjati waqt it-“tisfijiet” ta’ Stalin.<ref target="https://mt.wikipedia.org/wiki/Il-Paġna_prinċipali#cite_note-26">[26]</ref></p>
It-Tieni Gwerra Dinjija (1941-1945)
<figure><caption>Iċ-ċittadini ta’ Leningrad matul l-assedju li dam 872 jum, fejn iktar minn miljun persuna mietet, l-iżjed minħabba l-ġuħ</caption></figure>
<p>Matul it-<ref target="https://mt.wikipedia.org/wiki/It-Tieni_Gwerra_Dinjija">Tieni Gwerra Dinjija</ref>, il-forzi Ġermaniżi assedjaw lill-belt ta’ Leningrad wara l-invażjoni tal-Assi fl-Unjoni Sovjetika f’Ġunju 1941. L-assedju dam 872 jum, jew kważi sentejn u nofs, mit-8 ta’ Settembru 1941 sas-27 ta’ Jannar 1944.<ref target="https://mt.wikipedia.org/wiki/Il-Paġna_prinċipali#cite_note-27">[27]</ref></p>
<p>L-Assedju ta’ Leningrad kien wieħed mill-itwal assedji ta’ belt maġġuri fl-istorja moderna, u wieħed mill-iktar distruttivi u letali. L-assedju wassal biex il-belt tiġi iżolata mill-provvisti tal-ikel għajr dawk ipprovduti permezz tat-Triq tal-Ħajja tul il-<ref target="https://mt.wikipedia.org/wiki/Lag_ta’_Ladoga">Lag ta’ Ladoga</ref>, li ma setgħux jitwasslu qabel ma l-lag kien litteralment jiffriża. Iktar minn miljun persuna nqatlu, l-iktar minħabba l-ġuħ. Ħafna oħrajn ħarbu jew ġew evakwati, u għalhekk il-belt tilfet l-biċċa l-kbira tal-popolazzjoni tagħha.</p>
<p>Fl-1 ta’ Mejju 1945, Joseph Stalin, fl-Ordni Nru 20 tiegħu bħala Kmandant Suprem, ta ġieħ lil Leningrad, flimkien ma’ <ref target="https://mt.wikipedia.org/wiki/Stalingrad">Stalingrad</ref>, <ref target="https://mt.wikipedia.org/wiki/Krimea">Sevastopol</ref>, u <ref target="https://mt.wikipedia.org/wiki/Odessa">Odessa</ref>, bħala bliet eroj tal-gwerra. Liġi li tirrikonoxxi t-titlu onorarju ta’ “Belt Eroina” għaddiet fit-8 ta’ Mejju 1965 (l-20 anniversarju tar-rebħa fil-Gwerra Patrijottika l-Kbira), matul l-era ta’ <ref target="https://mt.wikipedia.org/wiki/Brezhnev">Brezhnev</ref>. Il-Presidju tas-Sovjet Suprem tal-Unjoni tar-Repubbliki Soċjalisti Sovjetiċi (USSR) ta lil Leningrad bħala Belt Eroina t-titlu tal- Ordni ta’ Lenin u l-medalja tal-Istilla tad-Deheb “għar-reżistenza erojka tal-belt u għat-tenaċità tas-superstiti tal-assedju”. L-Obelisk tal-Belt Eroina bis-sinjal tal-Istilla tad-Deheb ġie installat f’April 1985.</p>
Era Sovjetika ta’ wara l-gwerra (1945-1991)
<figure><caption>Veduta ta’ <hi rend="italic">Lermontovski Prospekt</hi>, il-Pont Eġizzjan u x-xmara Fontanka fl-1972</caption></figure>
<p>F’Ottubru 1946, xi territorji tul il-kosta tat-Tramuntana tal-Golf tal-Finlandja, li kienu għaddew f’idejn il-USSR mill-Finlandja fl-1940 fil-qafas tat-trattat ta’ paċi wara l-Gwerra tax-Xitwa, ġew ittrasferiti mill-Oblast ta’ Leningrad għal Leningrad u ġew maqsuma fid-Distrett ta’ Sestroretsky u fid-Distrett ta’ Kurortny. Dawn kienu jinkludu r-raħal ta’ Terijoki (li ngħata l-isem ta’ <ref target="https://mt.wikipedia.org/wiki/Zelenogorsk">Zelenogorsk</ref> fl-1948). Leningrad u ħafna mis-subborgi tagħha nbnew mill-ġdid matul id-deċennji ta’ wara l-gwerra, parzjalment skont il-pjanta ta’ qabel il-gwerra. Il-pjan ġenerali tal-1948 għal Leningrad kien jinkludi żvilupp urban radjali fit-Tramuntana kif ukoll fin-Nofsinhar. Fl-1953, id-Distrett ta’ Pavlovsky fl-Oblast ta’ Leningrad ġie abolit, u partijiet mit-territorju tiegħu, inkluż <ref target="https://mt.wikipedia.org/wiki/Pavlovsk">Pavlovsk</ref>, ingħaqdu ma’ Leningrad. Fl-1954, l-insedjamenti ta’<ref target="https://mt.wikipedia.org/wiki/Levashovo,_San_Pietruburgu">Levashovo</ref>, ta’ <ref target="https://mt.wikipedia.org/wiki/Pargolovo">Pargolovo</ref> u ta’ <ref target="https://mt.wikipedia.org/wiki/Pesochny,_ir-Russja">Pesochny</ref> ingħaqdu ma’ Leningrad.<ref target="https://mt.wikipedia.org/wiki/Il-Paġna_prinċipali#cite_note-:2-24">[24]</ref></p>
<p>Isem Leningrad ingħata lill-Affari ta’ Leningrad (1949-1952), avveniment notevoli fit-taqbida politika ta’ wara l-gwerra fil-USSR. Dan kien ir-riżultat tar-rivalità bejn is-suċċessuri potenzjali ta’ Stalin, fejn naħa waħda kienet irrappreżentata mill-mexxejja tal- organizzazzjoni tal-Partit Komunista tal-belt — it-tieni l-iktar organizzazzjoni importanti fil-pajjiż wara dik ta’ Moska. L-elit kollu tat-tmexxija ta’ Leningrad inqered, inkluż l-eks sindku <ref target="https://mt.wikipedia.org/wiki/Kuznetsov">Kuznetsov</ref>, l-aġent sindku <ref target="https://mt.wikipedia.org/wiki/Pyotr_Sergeevich_Popkov">Pyotr Sergeevich Popkov</ref>, u d-deputati kollha tagħhom; b’kollox 23 mexxej ġew iġġustizzjati bil-piena tal-mewt, 181 ruħ intefgħu l-ħabs jew ġew eżiljati (eżonerati fl-1954). Madwar 2,000 uffiċjal għoli fil-USSR tkeċċew mill-partit u mill-Komsomol u tneħħew mill-karigi ta’ tmexxija. Dawn ġew akkużati għal nazzjonaliżmu Russu.</p>
<p>it-tieni l-iktar waħda sinifikanti fil-pajjiż wara Moska. It-tmexxija elite kollha ta 'Leningrad ġiet meqruda, inkluż l-eks sindku <ref target="https://mt.wikipedia.org/wiki/Alexey_Kuznetsov">Kuznetsov</ref>, l-aġent sindku Pyotr Sergeevich Popkov, u d-deputati kollha tagħhom; b'mod ġenerali 23 mexxej ġew ikkundannati għall-piena tal-mewt, 181 għal ħabs jew eżiljat (eżonerat fl-1954). Madwar 2,000 uffiċjal fil-grad madwar l-USSR tkeċċew mill-partit u mill-Komsomol u tneħħew mill-pożizzjonijiet ta ’tmexxija. Huma ġew akkużati <ref target="https://mt.wikipedia.org/wiki/Nazzjonaliżmu">b'nazzjonaliżmu</ref> Russu.<ref target="https://mt.wikipedia.org/wiki/Il-Paġna_prinċipali#cite_note-28">[28]</ref></p>
<p>Is-sistema ta’ tranżitu rapidu taħt l-art ta’ Leningrad, iddisinjata qabel il-gwerra, infetħet fl-1955 bl-ewwel tmien stazzjonijiet tagħha mżejna bl-<ref target="https://mt.wikipedia.org/wiki/Irħam">irħam</ref> u bil-bronż. Madankollu, wara l-mewt ta’ Stalin fl-1953, l-eċċessi ornamentali perċepiti tal-arkitettura Stalinista ġew abbandunati. Mis-snin 60 u 80 tas-seklu 20, inbnew ħafna kwartieri residenzjali ġodda fil-periferija; filwaqt li l-blokok kollha tal-appartamenti funzjonalisti kienu kważi identiċi, ħafna familji marru jgħixu hemm mill-<hi rend="italic">kommunalkas</hi> fiċ-ċentru tal-belt biex jgħixu f’appartamenti separati.</p>
Era kontemporanja (mill-1991 sal-preżent)
<figure><caption>Ix-xmara Moyka fiċ-ċentru ta’ San Pietruburgu</caption></figure>
<p>Fit-12 ta’ Ġunju 1991, fl-istess ħin mal-ewwel elezzjonijiet presidenzjali Russi, l-awtoritajiet tal-belt organizzaw l-elezzjonijiet tas-sindku u referendum dwar l-isem tal-belt, meta l-isem reġa’ lura għal San Pietruburgu. 65% tal-elettorat ħareġ jivvota; 66.13% tal-għadd totali tal-voti ngħataw lil <ref target="https://mt.wikipedia.org/wiki/Anatoly_Sobchak">Anatoly Sobchak</ref>, li sar l-ewwel sindku tal-belt elett direttament.</p>
<p>Sadanittant, il-kundizzjonijiet ekonomiċi bdew jiddeterjoraw, filwaqt li l-pajjiż ipprova jadatta għal bidliet kbar. Għall-ewwel darba mis-snin 40 tas-seklu 20, ġie introdott ir-razzjonar tal-ikel, u l-belt irċeviet għajnuna umanitarja tal-ikel minn barra l-pajjiż.<ref target="https://mt.wikipedia.org/wiki/Il-Paġna_prinċipali#cite_note-29">[29]</ref> Dan iż-żmien drammatiku ntwera f’sensiela fotografika tal-fotografu Russu <ref target="https://mt.wikipedia.org/wiki/Alexey_Titarenko">Alexey Titarenko</ref>.<ref target="https://mt.wikipedia.org/wiki/Il-Paġna_prinċipali#cite_note-30">[30]</ref><ref target="https://mt.wikipedia.org/wiki/Il-Paġna_prinċipali#cite_note-31">[31]</ref> Il-kundizzjonijiet ekonomiċi bdew jitjiebu biss fil-bidu tas-seklu 21. Fl-1995, sezzjoni tat-Tramuntana tal-Linja Kirovsko-Vyborgskaya tat-tramm ta’ taħt l-art ta’ San Pietruburgu ġiet iżolata minħabba għargħar taħt l-art, u ħoloq ostaklu ewlieni għall-iżvilupp tal-belt għal kważi għaxar snin. Fit-13 ta’ Ġunju 1996, San Pietruburgu, flimkien mal-Oblast ta’ Leningrad u mal-Oblast ta’ Tver, iffirmaw ftehim dwar il-qsim tal-poter mal-gvern federali, u b’hekk kisbet awtonomija.<ref target="https://mt.wikipedia.org/wiki/Il-Paġna_prinċipali#cite_note-32">[32]</ref> Dan il-ftehim ġie abolit fl-4 ta’ April 2002.<ref target="https://mt.wikipedia.org/wiki/Il-Paġna_prinċipali#cite_note-33">[33]</ref></p>
<p>Fl-1996, <ref target="https://mt.wikipedia.org/wiki/Vladimir_Yakovlev">Vladimir Yakovlev</ref> ġab iktar voti minn Anatoly Sobchak fl-elezzjonijiet għall-kap tal-amministrazzjoni tal-belt. It-titlu tal-kap tal-belt inbidel minn “sindku” għal “gvernatur”. Fis-sena 2000, Yakovlev reġa’ rebaħ l-elezzjonijiet. It-tieni mandat tiegħu skada fl-2004; ix-xogħlijiet għall-użu mill-ġdid tant mistenni tal-linja tat-tramm ta’ taħt l-art suppost kellhom jintemmu sa dak iż-żmien. Iżda fl-2003, Yakovlev irriżenja ħesrem, u l-uffiċċju tal-gvernatur għadda għand <ref target="https://mt.wikipedia.org/wiki/Valentina_Matviyenko">Valentina Matviyenko</ref>.</p>
<p>Il-liġi dwar l-elezzjoni tal-Gvernatur tal-Belt inbidlet, u kisret it-tradizzjoni ta’ elezzjoni demokratika b’suffraġju universali. Fl-2006, il-leġiżlatura tal-belt approvat mill-ġdid lil Matviyenko bħala gvernatur. Il-bini residenzjali reġa’ intensifika; il-prezzijiet tal-proprjetà immobbli għolew ħafna, tant li kkawżaw bosta problemi ġodda għall-preservazzjoni tal-parti storika tal-belt.</p>
<p>Għalkemm il-parti ċentrali tal-belt ġiet iddeżinjata bħala Sit ta’ Wirt Dinji tal-UNESCO (hemm madwar 8,000 monument arkitettoniku f’San Pietruburgu), il-preservazzjoni tal-ambjent storiku u arkitettoniku tagħha saret kontroversjali.<ref target="https://mt.wikipedia.org/wiki/Il-Paġna_prinċipali#cite_note-34">[34]</ref> Wara l-2005, it-twaqqigħ tal-binjiet antiki fiċ-ċentru storiku kien permess.<ref target="https://mt.wikipedia.org/wiki/Il-Paġna_prinċipali#cite_note-35">[35]</ref> Fl-2006, Gazprom ħabbret proġett ambizzjuż biex tinbena binja (skyscraper) għolja 403 metri (il-Binja ta’ Okhta) faċċata ta’ <ref target="https://mt.wikipedia.org/wiki/Smolny">Smolny</ref>, li seta’ jirriżulta fit-telf tal-linja unika tal-pajsaġġ ta’ San Pietruburgu.  Il-protesti urġenti miċ-ċittadini u mill-persuni pubbliċi prominenti tar-Russja kontra dan il-proġett ma ġewx ikkunsidrati mill-Gvernatur Valentina Matviyenko u mill-awtoritajiet tal-belt sa Diċembru 2010, meta wara d-dikjarazzjoni tal-President <ref target="https://mt.wikipedia.org/wiki/Dmitry_Medvedev">Dmitry Medvedev</ref>, il-belt iddeċidiet li ssib post iktar xieraq għal dan il-proġett. Fl-istess sena, il-post il-ġdid għall-proġett ġie rilokat f’Lakhta, żona storika fil-Majjistral taċ-ċentru tal-belt, u l-proġett il-ġdid issejjaħ il-Binja ta’ Lakhta. Il-kostruzzjoni ġiet approvata minn Gazprom u mill-amministrazzjoni tal-belt u bdiet fl-2012. Il-Binja ta’ Lakhta, għolja 462 metru, saret l-ewwel u l-itwal skyscraper fir-Russja u fl-Ewropa, ’il barra minn Moska.</p>
Sit ta’ Wirt Dinji
<p>Iċ-Ċentru Storiku ta’ San Pietruburgu u l-Gruppi Relatati ta’ Monumenti ġew iddeżinjati bħala Sit ta’ Wirt Dinji tal-UNESCO fl-1990 b’restrizzjoni ċkejkna fil-konfini tas-sit li saret fl-2013.<ref target="https://mt.wikipedia.org/wiki/Il-Paġna_prinċipali#cite_note-:3-36">[36]</ref></p>
<p>Il-valur universali straordinarju tas-sit ġie rrikonoxxut abbażi ta’ erba’ kriterji tal-għażla tal-UNESCO: <hi rend="bold">il-kriterju (i)</hi> “Rappreżentazzjoni ta’ kapulavur frott il-kreattività tal-bniedem”; <hi rend="bold">il-kriterju (ii)</hi> “Wirja ta’ skambju importanti ta’ valuri umani, tul perjodu ta’ żmien jew fi ħdan żona kulturali fid-dinja, dwar l-iżviluppi fl-arkitettura jew it-teknoloġija, l-arti monumentali, l-ippjanar tal-bliet jew id-disinn tal-pajsaġġ”; <hi rend="bold">il-kriterju (iv)</hi> “Eżempju straordinarju ta’ tip ta’ bini, ta’ grupp ta’ siti jew ta’ pajsaġġ arkitettoniku jew teknoloġiku li joħroġ fid-dieher stadju/i sinifikanti fl-istorja tal-bniedem”; u <hi rend="bold">l-kriterju (vi)</hi> “Assoċjazzjoni diretta jew tanġibbli ma’ avvenimenti jew ma’ tradizzjonijiet ħajjin, ma’ ideat jew ma’ twemmin, jew ma’ xogħlijiet artistiċi jew letterarji ta’ valur universali straordinarju”.<ref target="https://mt.wikipedia.org/wiki/Il-Paġna_prinċipali#cite_note-:3-36">[36]</ref></p>
<figure><caption>Ix-xmara Neva tgħaddi mill-biċċa l-kbira taċ-ċentru tal-belt. Fuq ix-xellug hemm l-Istmu tal-Gżira ta’ Vasilievsky, fin-nofs hemm ix-xmara Neva, il-Fortizza ta’ San Pietru u San Pawl u l-Pont tat-Trinità, u fuq il-lemin hemm il-Palazz tal-Imbankment u l-Palazz tax-Xitwa</caption></figure>
Ġeografija
<figure><caption>Ritratt satellitari ta’ San Pietruburgu u s-subborgi tagħha</caption></figure>
<p>Iż-żona tal-belt ta’ San Pietruburgu proprja hija 605.8 kilometru kwadru. Iż-żona tal-entità federali hija 1,439 kilometru kwadru, li jinkludu l-belt ta’ San Pietruburgu (li tikkonsisti minn wieħed u tmenin <hi rend="italic">okrug</hi> muniċipali), disa’ rħula muniċipali – (Kolpino, Krasnoye Selo, Kronstadt, Lomonosov, Pavlovsk, Petergof, Pushkin, Sestroretsk, Zelenogorsk) – u wieħed u għoxrin insedjament muniċipali.</p>
<p>San Pietruburgu tinsab fin-nofs tal-artijiet baxxi tat-taiga tul ix-xtut tal-Bajja ta’ Neva tal-Golf tal-Finlandja, u l-gżejjer tad-delta tax-xmara. L-ikbar huma l-Gżira ta’ Vasilyevsky (minbarra l-gżira artifiċjali bejn il-kanal ta’ Obvodny u Fontanka, u Kotlin fil-Bajja ta’ Neva), Petrogradsky, Dekabristov u Krestovsky. Dawn tal-aħħar flimkien ma’ Yelagin u l-Gżira ta’ Kamenny huma miksija l-iktar b’parks. L-Istmu Kareljan, fit-Tramuntana tal-belt, huwa żona popolari għal-lukandi lussużi. Fin-Nofsinhar, San Pietruburgu taqsam il-Klint Baltiku-Ladoga u jiltaqa' mal-Pjanura ta’ Izhora.</p>
<p>L-elevazzjoni ta’ San Pietruburgu tvarja mil-livell tal-baħar sal-ogħla punt tagħha ta’ 175.9 metru fl-Għolja ta’ Orekhovaya fl-Artijiet Għoljin ta’ Duderhof fin-Nofsinhar. Parti mit-territorju tal-belt fil-Punent ta’ <hi rend="italic">Liteyny Prospekt</hi> mhix ogħla minn erba’ metri ’l fuq mil-livell tal-baħar, u kemm-il darba esperjenzat għadd ta’ għargħar. L-għargħar f’San Pietruburgu jiġu kkawżati minn mewġa twila fil-Baħar Baltiku, ikkawżata minn kundizzjonijiet meteoroloġiċi, irjieħ u l-livell baxx tal-Bajja ta’ Neva. L-iktar ħames għargħar diżastrużi seħħew fl-1824 (4.21 metri ’l fuq mil-livell tal-baħar, meta nqerdu iktar minn 300 binja), fl-1924 ( 3.8 metri ’l fuq mil-livell tal-baħar), fl-1777 (3.21 metri ’l fuq mil-livell tal-baħar), fl-1955 (2.93 metri ’l fuq mil-livell tal-baħar), u fl-1975 (2.81 metri ’l fuq mil-livell tal-baħar). Sabiex jiġu evitati l-għargħar, inbniet id-Diga ta’ San Pietruburgu.<ref target="https://mt.wikipedia.org/wiki/Il-Paġna_prinċipali#cite_note-37">[37]</ref></p>
<p>Mis-seklu 18 il-livell tat-terren tal-belt ġie olzat artifiċjalment, f’xi postijiet b’iktar minn erba’ metri, billi ġew magħqudin diversi gżejjer flimkien, u billi tbiddlet l-idroloġija tal-belt. Minbarra n-Neva u t-tributarji tagħha, xmajjar oħra importanti tal-entità federali ta’ San Pietruburgu huma x-xmajjar <ref target="https://mt.wikipedia.org/wiki/Sestra">Sestra</ref>, Okhta u Izhora. L-ikbar lag huwa dak ta’ Sestroretsky Razliv fit-Tramuntana, segwit minn dak ta’ Lakhtinsky Razliv, il-Lagi ta’ <ref target="https://mt.wikipedia.org/wiki/Suzdal">Suzdal</ref> u lagi oħra iżgħar.</p>
<p>Minħabba l-pożizzjoni tagħha fit-Tramuntana f’latitudni ta’ madwar 60 °, it-tul tad-dawl binhar f’San Pietruburgu jvarja bejn l-istaġuni, minn ħames sigħat u 53 minuta sa 18-il siegħa u 50 minuta. Perjodu minn nofs Mejju sa nofs Lulju meta l-għabex jista’ jdum il-lejl kollu. Dan il-fenomenu jissejjaħ l-<hi rend="italic">iljieli bojod</hi>.</p>
<p>San Pietruburgu tinsab madwar 165 kilometru mill-fruntiera mal-Finlandja, u hija konnessa magħha permezz tal-awtostrada M10.</p>
Klima
<p>Skont il-klassifikazzjoni klimatika ta’ Köppen, San Pietruburgu hija kklassifikata bħala <hi rend="italic">Dfb</hi>, klima kontinentali umda. L-influwenza moderata distinta taċ-ċikluni tal-Baħar Baltiku tirriżulta fi sjuf sħan, umdi u qosra u fi xtiewi bix-xita, twal u moderatament kesħin. Il-klima ta’ San Pietruburgu tixbaħ lil dik ta’ <ref target="https://mt.wikipedia.org/wiki/Ħelsinki">Helsinki</ref>, għalkemm iktar kiesħa fix-xitwa u iktar sħuna fis-sajf minħabba li tinsab iktar fil-Lvant.</p>
<p>It-temperatura massima medja f’Lulju tkun 23°C (73°F), u t-temperatura minima medja fi Frar tkun −8.5°C (16.7°F); temperatura għolja estrema ta’ 37.1°C (98.8°F) seħħet matul il-mewġa tas-sħana tas-sajf tal-Emisferu tat-Tramuntana tal-2010. Temperatura baxxa estrema fix-xitwa ta’ −35.9°C (−32.6°F) ġiet irreġistrat fl-1883. It-temperatura medja annwali tkun 5.8°C (42.4°F) . Ix-xmara Neva fil-limiti tal-belt ġeneralment tiffriża f’Novembru-Diċembru u s-silġ jibda jdub f’April. Minn Diċembru sa Marzu jkun hemm 118-il ġurnata medja bil-borra, bi preċipitazzjoni medja ta’ borra ta’ 19-il cm sa Frar.<ref target="https://mt.wikipedia.org/wiki/Il-Paġna_prinċipali#cite_note-:4-38">[38]</ref> Il-perjodu mingħajr ġlata fil-belt idum bħala medja għal madwar 135 jum. Minkejja l-pożizzjoni fit-Tramuntana ta’ San Pietruburgu, ix-xtiewi tagħha jkunu iktar sħan minn ta’ Moska minħabba l-Golf tal-Finlandja u xi influwenza mill-Kurrent tal-Golf minn irjieħ Skandinavi li jistgħu jġibu temperatura kemxejn ogħla mill-iffriżar. Il-belt għandha wkoll klima kemxejn iktar sħuna mis-subborgi tagħha. Il-kundizzjonijiet tat-temp ikunu pjuttost varjabbli s-sena kollha.<ref target="https://mt.wikipedia.org/wiki/Il-Paġna_prinċipali#cite_note-39">[39]</ref><ref target="https://mt.wikipedia.org/wiki/Il-Paġna_prinċipali#cite_note-40">[40]</ref></p>
<p>Il-preċipitazzjoni medja annwali tvarja madwar il-belt, b’medja ta’ 660 mm kull sena u jilħaq il-massimu fl-aħħar tas-sajf. L-umdità tal-ħamrija hija kważi dejjem għolja minħabba evapotraspirazzjoni iktar baxxa minħabba l-klima friska. L-umdità tal-arja tkun 78% bħala medja, u bħala medja jkun hemm 165 jum imsaħħab fis-sena.</p>

Demografija
<p>San Pietruburgu hija t-tieni l-ikbar belt fir-Russja. Skont ir-Rosstat tal-2017, il-popolazzjoni tal-belt federali hija ta’ 5,281,579 ruħ jew 3.6% tal-popolazzjoni totali tar-Russja; b’żieda minn 4,879,566 ruħ (3.4%) irreġistrata fiċ-ċensiment tal-2010<ref target="https://mt.wikipedia.org/wiki/Il-Paġna_prinċipali#cite_note-42">[42]</ref>, u minn 5,023,506 ruħ irreġistrata fiċ-ċensiment tal-1989.<ref target="https://mt.wikipedia.org/wiki/Il-Paġna_prinċipali#cite_note-43">[43]</ref></p>
Statistika vitali għall-2016
<list type="unordered"><item>Twelid: 72,879 (13.9 kull 1,000)</item>
<item>Imwiet: 61,459 (11.7 kull 1,000)<ref target="https://mt.wikipedia.org/wiki/Il-Paġna_prinċipali#cite_note-44">[44]</ref></item>
<item>Rata ta’ fertilità totali:</item></list>

Diviżjonijiet amministrattivi
<figure></figure>
<p>Fi ħdan il-konfini tad-distretti hemm 111- il muniċipalità intra-bliet, 81 distrett muniċipali, u disa’ bliet: (Zelenogorsk, Kolpino, Krasnoe Selo, Kronstadt, Lomonosov, Pavlovsk, Petergof, Pushkin, u Sestroretsk ), kif ukoll 21 villaġġ.<ref target="https://mt.wikipedia.org/wiki/Il-Paġna_prinċipali#cite_note-45">[45]</ref></p>
Mezzi tax-xandir u komunikazzjoni
<p>Il-gazzetti ewlenin kollha tar-Russja huma attivi f’San Pietruburgu. Il-belt għandha sistema ta’ telekomunikazzjoni żviluppata. Fl-2014 Rostelecom, l-operatur nazzjonali, ħabbar li beda modernizzazzjoni kbira tan-network tal-linja fissa fil-belt.<ref target="https://mt.wikipedia.org/wiki/Il-Paġna_prinċipali#cite_note-46">[46]</ref></p>
Networks tat-televiżjoni li wieħed jista’ jaqbad fil-belt
<list type="unordered"><item>Stazzjon Statali tat-Televiżjoni ta’ San Pietruburgu</item>
<item>Channel One</item>
<item>Russia-1</item>
<item>Russia-2</item>
<item>NTV</item>
<item>TV Tsentr</item>
<item>Channel 5</item>
<item>Russia-K</item>
<item>Russia-24</item>
<item>Televiżjoni Pubblika tar-Russja</item>
<item>REN TV</item>
<item>STS</item>
<item>TNT</item>
<item>TV-3</item>
<item>Zvezda</item>
<item>Domashny</item>
<item>Carousel</item>
<item>Peretz</item>
<item>Euronews</item>
<item>2x2</item>
<item>Pyatnica!</item>
<item>Disney Channel</item>
<item>RBC</item>
<item>Dozhd</item></list>
Stazzjonijiet tar-radju
<list type="unordered"><item>"Russian (Russkoye) Radio"</item>
<item>"Europa Plus"</item>
<item>"DFM"</item>
<item>"NRJ (Russia)"</item>
<item>"Radio Maximum"</item>
<item>"Voice of Russia (bl-<ref target="https://mt.wikipedia.org/wiki/Lingwa_Ingliża">Ingliż</ref>)"</item>
<item>"Radio Freedom (Svoboda)"</item>
<item>"Megapolis FM"</item>
<item>"Radio Kultura"</item>
<item>"Pioneer FM"</item>
<item>"Zvezda"</item>
<item>"Komsomolskaya Pravda"</item>
<item>"Orpheus"</item>
<item>"Monte Carlo"</item>
<item>"Love Radio"</item>
<item>"Govorit Moskva"</item>
<item>"Radio Dacha"</item>
<item>"Nashe Radio"</item>
<item>"Radio 7"</item>
<item>"Humor FM"</item>
<item>"Retro FM"</item>
<item>"Ultra"</item>
<item>"Keks FM"</item>
<item>"Carnival"</item>
<item>"Dobrye Pesni (Kanzunetti Tajbin)"</item>
<item>"Voyage FM"</item>
<item>"Kino FM"</item>
<item>"Finam FM"</item>
<item>"First Popular"</item>
<item>"Politseiskaya Volna (Pulizija)"</item>
<item>"Radio Sport"</item>
<item>"Radio Rossii"</item>
<item>"Radio Podmoskovye"</item>
<item>"Radiocompany Moscow"</item>
<item>"UFM"</item>
<item>"Mayak"</item>
<item>"Business FM"</item>
<item>"Autoradio"</item>
<item>"Moya Semia (Il-Familja Tiegħi)"</item>
<item>"XFM"</item>
<item>"Fresh Radio"</item>
<item>"Silver Rain"</item>
<item>"Chanson"</item>
<item>"M-Radio"</item>
<item>"Orphey"</item>
<item>"Echo of Moscow"</item>
<item>"Radio Jazz"</item>
<item>"Classic Radio"</item>
<item>"Vesti FM"</item>
<item>"City FM"</item>
<item>"Relax FM"</item>
<item>"Kommersant FM"</item>
<item>"Rock FM"</item>
<item>"Children's Radio"</item>
<item>"Radio Alla"</item>
<item>"Best FM"</item>
<item>"Next FM"</item>
<item>"Hit FM"</item>
<item>"Hermitage"</item>
<item>"Radio Record"</item></list>
Relazzjonijiet Internazzjonali
<p>Din li ġejja hija lista tal-bliet li huma ġemellati ma’ San Pietruburgu skont il-lista uffiċjali tal-gvern tal-belt, maqsumin f’rabtiet ta’ ġemellaġġ u f’rabtiet ta’ sħubija/partenarjat:<ref target="https://mt.wikipedia.org/wiki/Il-Paġna_prinċipali#cite_note-47">[47]</ref></p>
<p><hi rend="bold">Ġemellaġġ ma’ bliet li mhumiex tal-Commonwealth tal-Istati Indipendenti u tal-Istati Baltiċi</hi></p>
<list type="unordered"><item>Aarhus, id-<ref target="https://mt.wikipedia.org/wiki/Danimarka">Danimarka</ref> (mill-1989)</item>
<item>Adana, it-<ref target="https://mt.wikipedia.org/wiki/Turkija">Turkija</ref> (mill-1997)</item>
<item>Alexandroupoli, il-<ref target="https://mt.wikipedia.org/wiki/Greċja">Greċja</ref> (mill-2015)</item>
<item><ref target="https://mt.wikipedia.org/wiki/Antwerp_(provinċja)">Antwerp</ref>, il-<ref target="https://mt.wikipedia.org/wiki/Belġju">Belġju</ref> (mill-1958)</item>
<item>Bangkok, it-<ref target="https://mt.wikipedia.org/wiki/Tajlandja">Tajlandja</ref> (mill-1997)</item>
<item>Barcelona, <ref target="https://mt.wikipedia.org/wiki/Spanja">Spanja</ref> (mill-1984)</item>
<item>Bethlehem, il-<ref target="https://mt.wikipedia.org/wiki/Palestina">Palestina</ref> (mill-2003)</item>
<item>Bordeaux, <ref target="https://mt.wikipedia.org/wiki/Franza">Franza</ref> (mill-1991)</item>
<item>Cape Town, l-<ref target="https://mt.wikipedia.org/wiki/Afrika_t'Isfel">Afrika t’Isfel</ref> (mill-2001)</item>
<item>Cebu, il-<ref target="https://mt.wikipedia.org/wiki/Filippini">Filippini</ref> (mill-2010)</item>
<item>Colombo, <ref target="https://mt.wikipedia.org/wiki/Sri_Lanka">Sri Lanka</ref> (mill-1997)</item>
<item>Chengdu, iċ-<ref target="https://mt.wikipedia.org/wiki/Ċina">Ċina</ref> (mill-1998)</item>
<item>Daegu, il-<ref target="https://mt.wikipedia.org/wiki/Korea_t'Isfel">Korea t’Isfel</ref> (mill-1997)</item>
<item>Dresden, il-<ref target="https://mt.wikipedia.org/wiki/Ġermanja">Ġermanja</ref> (mill-1961)</item>
<item>Edinburgu, ir-<ref target="https://mt.wikipedia.org/wiki/Renju_Unit">Renju Unit</ref> (mill-1995)</item>
<item>Faisalabad, il-<ref target="https://mt.wikipedia.org/wiki/Pakistan">Pakistan</ref></item>
<item><ref target="https://mt.wikipedia.org/wiki/Gdańsk">Gdańsk</ref>, il-<ref target="https://mt.wikipedia.org/wiki/Polonja">Polonja</ref> (mill-1961)</item>
<item>Graz, l-<ref target="https://mt.wikipedia.org/wiki/Awstrija">Awstrija</ref> (mill-2001)</item>
<item>Gothenburg, l-<ref target="https://mt.wikipedia.org/wiki/Żvezja">Iżvezja</ref> (mill-1962)</item>
<item><ref target="https://mt.wikipedia.org/wiki/Amburgu">Hamburg</ref>, il-Ġermanja (mill-1957)</item>
<item><ref target="https://mt.wikipedia.org/wiki/Ħavana">Havana</ref>, <ref target="https://mt.wikipedia.org/wiki/Kuba">Kuba</ref> (mis-sena 2000)</item>
<item>Helsinki, il-<ref target="https://mt.wikipedia.org/wiki/Finlandja">Finlandja</ref> (mill-1993)</item>
<item><ref target="https://mt.wikipedia.org/wiki/Ho_Chi_Minh_(belt)">Ho Chi Minh</ref>, il-<ref target="https://mt.wikipedia.org/wiki/Vjetnam">Vjetnam</ref> (mill-1977)</item>
<item>Isfahan, l-<ref target="https://mt.wikipedia.org/wiki/Iran">Iran</ref> (mill-1999)</item>
<item><ref target="https://mt.wikipedia.org/wiki/Istanbul">Istanbul</ref>, it-Turkija (mill-1990)</item>
<item>Kota Kinabalu, il-<ref target="https://mt.wikipedia.org/wiki/Malażja">Malasja</ref> (mill-2017)</item>
<item>Kotka, il-Finlandja (mill-1997)</item>
<item>Le Havre, Franza (mill-1965)</item>
<item><ref target="https://mt.wikipedia.org/wiki/Los_Angeles">Los Angeles</ref>, l-<ref target="https://mt.wikipedia.org/wiki/Stati_Uniti">Istati Uniti</ref> (mill-1990)</item>
<item>Lyon, Franza (mill-1993)</item>
<item>Manchester, ir-Renju Unit (mill-1956)</item>
<item>Melbourne, l-<ref target="https://mt.wikipedia.org/wiki/Awstralja">Awstralja</ref> (mill-1989)</item>
<item>Mikkeli, il-Finlandja (mill-1996)</item>
<item><ref target="https://mt.wikipedia.org/wiki/Montevideo">Montevideo</ref>, l-<ref target="https://mt.wikipedia.org/wiki/Urugwaj">Urugwaj</ref> (mill-1998)</item>
<item>Mumbai, l-<ref target="https://mt.wikipedia.org/wiki/Indja">Indja</ref> (mill-1963)</item>
<item><ref target="https://mt.wikipedia.org/wiki/Nizza">Nizza</ref>, Franza (mill-1997)</item>
<item>Osaka, il-<ref target="https://mt.wikipedia.org/wiki/Ġappun">Ġappun</ref> (mill-1961)</item>
<item>Piraeus, il-Greċja (mill-1965)</item>
<item><ref target="https://mt.wikipedia.org/wiki/Plovdiv">Plovdiv</ref>, il-<ref target="https://mt.wikipedia.org/wiki/Bulgarija">Bulgarija</ref> (mill-2001)</item>
<item><ref target="https://mt.wikipedia.org/wiki/Praga">Praga</ref>, ir-<ref target="https://mt.wikipedia.org/wiki/Ċekja">Repubblika Ċeka</ref> (mill-1992)</item>
<item>Québec, il-<ref target="https://mt.wikipedia.org/wiki/Kanada">Kanada</ref> (mill-2002)</item>
<item>Rio de Janeiro, il-<ref target="https://mt.wikipedia.org/wiki/Brażil">Brażil</ref> (mill-1986)</item>
<item>Rotterdam, in-<ref target="https://mt.wikipedia.org/wiki/Pajjiżi_l-Baxxi">Netherlands</ref> (mill-1966)</item>
<item>Santa Cruz de Tenerife, Spanja</item>
<item>Santiago, Kuba</item>
<item>Shanghai, iċ-Ċina (mill-1959)</item>
<item><ref target="https://mt.wikipedia.org/wiki/Sofija">Sofija</ref>, il-Bulgarija</item>
<item>St. Petersburg, Florida, l-Istati Uniti</item>
<item><ref target="https://mt.wikipedia.org/wiki/Stokkolma">Stokkolma</ref>, l-Iżvezja (mill-1992)</item>
<item>Tampere, il-Finlandja (mill-1993)</item>
<item>Thessaloniki, il-Greċja (mill-2002)</item>
<item>Turku, il-Finlandja (mill-1953)</item>
<item><ref target="https://mt.wikipedia.org/wiki/Varsavja">Varsavja</ref>, il-Polonja (mill-1997)</item>
<item><ref target="https://mt.wikipedia.org/wiki/Żagreb">Zagreb</ref>, il-<ref target="https://mt.wikipedia.org/wiki/Kroazja">Kroazja</ref> (mill-1968)</item></list>
<p><hi rend="bold">Ġemellaġġ ma’ bliet tal-Commonwealth tal-Istati Indipendenti u tal-Istati Baltiċi</hi></p>
<list type="unordered"><item>Almaty, il-<ref target="https://mt.wikipedia.org/wiki/Każakistan">Każakistan</ref> (mill-1996)</item>
<item><ref target="https://mt.wikipedia.org/wiki/Baku">Baku</ref>, l-<ref target="https://mt.wikipedia.org/wiki/Ażerbajġan">Ażerbajġan</ref> (mill-1998)</item>
<item>Daugavpils, il-<ref target="https://mt.wikipedia.org/wiki/Latvja">Latvja</ref> (mill-2002)</item>
<item>Dushanbe, it-<ref target="https://mt.wikipedia.org/wiki/Taġikistan">Taġikistan</ref> (mill-1999)</item>
<item><ref target="https://mt.wikipedia.org/wiki/Riga">Riga</ref>, il-Latvja (mill-1997)</item>
<item>Sevastopol, ir-Russja (mis-sena 2000)</item>
<item><ref target="https://mt.wikipedia.org/wiki/Tallinn">Tallinn</ref>, l-<ref target="https://mt.wikipedia.org/wiki/Estonja">Estonja</ref> (mill-2002)</item>
<item><ref target="https://mt.wikipedia.org/wiki/Vilnius">Vilnius</ref>, il-Litwanja (mill-2002)</item>
<item>Yerevan, l-<ref target="https://mt.wikipedia.org/wiki/Armenja">Armenja</ref> (mill-1997)</item></list>
<p><hi rend="bold">Ġemellaġġi mal-belt mhux inklużi fil-lista uffiċjali tal-gvern tal-belt</hi></p>
<list type="unordered"><item>Aqaba, il-<ref target="https://mt.wikipedia.org/wiki/Ġordan">Ġordan</ref> (mill-2003)</item>
<item><ref target="https://mt.wikipedia.org/wiki/Nursultan">Astana/Nursultan</ref>, il-Każakistan (mill-2008)</item>
<item>Busan, il-Korea t’Isfel (mill-2008)</item>
<item>Chungcheongbuk-do, il-Korea t’Isfel (mill-2008)</item>
<item>Debrecen, l-<ref target="https://mt.wikipedia.org/wiki/Ungerija">Ungerija</ref> (mill-2002)</item>
<item><ref target="https://mt.wikipedia.org/wiki/Firenze">Firenze</ref>, l-<ref target="https://mt.wikipedia.org/wiki/Italja">Italja</ref> (mill-2001)</item>
<item>Galveston, Texas, l-Istati Uniti</item>
<item>Guadalajara, il-<ref target="https://mt.wikipedia.org/wiki/Messiku">Messiku</ref> (mill-2008)</item>
<item>Haifa, <ref target="https://mt.wikipedia.org/wiki/Iżrael">Iżrael</ref> (mill-2008)</item>
<item>Hai Phong, il-Vjetnam (mill-2008)</item>
<item>Khartoum, is-<ref target="https://mt.wikipedia.org/wiki/Sudan">Sudan</ref> (mill-2002)</item>
<item>Košice, is-<ref target="https://mt.wikipedia.org/wiki/Slovakkja">Slovakkja</ref> (mill-1995)</item>
<item>Lansing, Michigan, l-Istati Uniti (mill-1992)</item>
<item>Lviv, l-<ref target="https://mt.wikipedia.org/wiki/Ukrajna">Ukrajna</ref> (mill-2006)</item>
<item>Mar del Plata, l-<ref target="https://mt.wikipedia.org/wiki/Arġentina">Arġentina</ref> (mill-2008)</item>
<item>Maribor, is-<ref target="https://mt.wikipedia.org/wiki/Slovenja">Slovenja</ref> (mill-2001)</item>
<item>L-Istat ta’ Maryland, l-Istati Uniti</item>
<item>Nampho, il-<ref target="https://mt.wikipedia.org/wiki/Korea_ta'_Fuq">Korea ta’ Fuq</ref> (mill-2002)</item>
<item>Osh, il-<ref target="https://mt.wikipedia.org/wiki/Kirġiżistan">Kirgiżistan</ref> (mill-2004)</item>
<item><ref target="https://mt.wikipedia.org/wiki/Oslo">Oslo</ref>, in-<ref target="https://mt.wikipedia.org/wiki/Norveġja">Norveġja</ref> (mill-2002)</item>
<item>Port Vila, <ref target="https://mt.wikipedia.org/wiki/Vanwatu">Vanuatu</ref></item>
<item>Porto Alegre, il-Brażil (mill-2002)</item>
<item>Rishon LeZion, Iżrael (mill-1966)</item>
<item>Sousse, it-<ref target="https://mt.wikipedia.org/wiki/Tuneżija">Tuneżija</ref> (mill-2008)</item>
<item><ref target="https://mt.wikipedia.org/wiki/Torino">Torino</ref>, l-Italja (mill-2012)</item>
<item>Ulan Bator, il-<ref target="https://mt.wikipedia.org/wiki/Mongolja">Mongolja</ref> (mill-2008)</item>
<item>Westport, Connecticut, l-Istati Uniti</item></list>
<p>Milan u <ref target="https://mt.wikipedia.org/wiki/Venezja">Venezja</ref> kienu ġemellati ma’ San Pietruburgu, iżda ssospendew dan il-ġemellaġġ minħabba l-projbizzjoni tal-belt fir-rigward “il-propaganda omosesswali”.<ref target="https://mt.wikipedia.org/wiki/Il-Paġna_prinċipali#cite_note-48">[48]</ref> Milan issospendiet ir-relazzjoni ma’ San Pietruburgu fit-23 ta’ Novembru 2012 u Venezja għamlet l-istess ħaġa fit-28 ta’ Jannar 2013.</p>
</text></body></html>