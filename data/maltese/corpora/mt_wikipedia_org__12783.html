<html><body><text id="wikipedia_mt_wikipedia_org__12783.html" ns="0" revid="257431" sourceurl="https://mt.wikipedia.org/wiki/Evoluzzjoni" title="Evoluzzjoni" type="wikipedia">Evoluzzjoni<p>Fil-<ref target="https://mt.wikipedia.org/wiki/Bijoloġija">bijoloġija</ref>, l-<hi rend="bold">evoluzzjoni</hi> hija l-bidla fil-<ref target="https://mt.wikipedia.org/wiki/Introduzzjoni_għall-ġenetika">materjal ġenetiku</ref> ta' popolazzjoni ta' <ref target="https://mt.wikipedia.org/wiki/Organiżmu">organiżmi</ref> minn ġenerazzjoni għal oħra. Għalkemm il-bidliet li jsiru f'kull waħda mill-ġenerazzjonijiet huma żgħar, id-differenzi jinġemgħu ma' kull ġenerazzjoni u jistgħu, matul iż-żmien, iwettqu bidliet sostanzjali fl-organiżmi. Dan il-proċess jista' jirriżulta fil-<ref target="https://mt.wikipedia.org/wiki/Speċjazzjoni">ħolqien ta' speċi ġodda</ref>. Tabilħaqq, ix-xebh bejn l-organiżmi jissuġġerixxi li l-<ref target="https://mt.wikipedia.org/wiki/Speċi">ispeċi</ref> magħrufa kollha huma <ref target="https://mt.wikipedia.org/wiki/Dixxendenza_komuni">imnisslin minn antenat komuni</ref> (jew <ref target="https://mt.wikipedia.org/wiki/Introduzzjoni_għall-ġenetika">patrimonju ġenetiku</ref> wieħed) permezz ta' dan il-proċess ta' diverġenza gradwali.<ref target="https://mt.wikipedia.org/wiki/Il-Paġna_prinċipali#cite_note-Futuyma-1">[1]</ref></p>
<p>Is-sisien tal-evoluzzjoni huma l-<ref target="https://mt.wikipedia.org/wiki/Ġene">ġeni</ref> li jiġu mgħoddija minn ġenerazzjoni għal oħra; dawn jipproduċu l-<ref target="https://mt.wikipedia.org/wiki/Karatteristika_(bijoloġika)">karatteristiċi</ref> jew xeħtiet li jintirtu fl-organiżmu. Dawn il-karatteristiċi jvarjaw fost il-popolazzjonijiet, bl-effett li l-organiżmi juru <ref target="https://mt.wikipedia.org/wiki/Varjazzjoni_ġenetika">differenzi li jintirtu</ref> (varjazzjoni) fil-karatteristiċi tagħhom. L-evoluzzjoni nfisha hi l-prodott ta' żewġ forzi opposti: il-proċessi li l-ħin kollu jintroduċu l-varjazzjoni, u l-proċessi li jagħmlu l-varjanti jsiru aktar komuni jew rari. Varjazzjoni ġdida tista' tinħoloq b'żewġ modi ewlenin: jew minn <ref target="https://mt.wikipedia.org/wiki/Mutazzjoni">mutazzjonijiet</ref> fil-ġeni, jew mit-trasferiment tal-ġeni bejn il-popolazzjonijiet u bejn l-ispeċi. Fl-ispeċi li <ref target="https://mt.wikipedia.org/wiki/Riproduzzjoni_sesswali">jirriproduċu sesswalment</ref>, xi taħlitiet ġodda ta' ġeni huma prodotti wkoll mir-<ref target="https://mt.wikipedia.org/wiki/Introduzzjoni_għall-ġenetika">rikombinazzjoni ġenetika</ref>, li tista' żżid il-varjazzjoni bejn l-organiżmi. </p>
<p>Hemm żewġ mekkaniżmi prinċipali li jiddeterminaw liema varjanti jsiru aktar komuni jew rari fil-popolazzjoni. L-ewwel hi s-<ref target="https://mt.wikipedia.org/wiki/Selezzjoni_naturali">selezzjoni naturali</ref>, proċess li l-karatteristiċi ta' ġid (dawk li jżidu ċ-ċans ta' sopravivenza u riproduzzjoni) iġegħilhom isiru aktar komuni f'popolazzjoni u jrażżan il-karatteristiċi ta' ħsara biex isiru aktar rari. Dan jiġri għaliex individwi b'karatteristiċi vantaġġjużi huma aktar probabbli li jirriproduċu, li jfisser li aktar individwi fil-ġenerazzjoni li jmiss se jirtu dawn il-karatteristiċi.<ref target="https://mt.wikipedia.org/wiki/Il-Paġna_prinċipali#cite_note-Futuyma-1">[1]</ref><ref target="https://mt.wikipedia.org/wiki/Il-Paġna_prinċipali#cite_note-Lande-2">[2]</ref> Matul ħafna ġenerazzjonijiet, l-<ref target="https://mt.wikipedia.org/wiki/Adattament">adattament</ref> iseħħ permezz ta' kombinazzjoni ta' bidliet żgħar każwali waħda wara l-oħra fil-karatteristiċi u ta' għażla naturali tal-varjanti l-iżjed adattati għall-ambjent tagħhom.<ref target="https://mt.wikipedia.org/wiki/Il-Paġna_prinċipali#cite_note-Ayala-3">[3]</ref> It-tieni mekkaniżmu importanti li jsuq l-evoluzzjoni hu t-<ref target="https://mt.wikipedia.org/wiki/Tkarkir_ġenetiku">tkarkir ġenetiku</ref>, proċess indipendenti li jipproduċi bidliet każwali fil-frekwenza tal-karatteristiċi f'popolazzjoni. It-tkarkir ġenetiku jirriżulta mill-effett tal-<ref target="https://mt.wikipedia.org/wiki/Probabbiltà">probabbiltà</ref> fuq jekk ċertu karatteristika titgħaddiex jew le lil individwi li jgħixu u jirriproduċu. </p>
<p>Il-bijoloġi evoluttivi jiddokumentaw il-fatt li l-evoluzzjoni sseħħ, kif ukoll jiżviluppaw u jittestjaw teoriji li jispjegaw il-kawżi tagħha. L-istudju tal-bijoloġija evoluttiva bdiet f'nofs is-seklu 19, meta l-istudji tal-fossili u d-<ref target="https://mt.wikipedia.org/wiki/Bijodiversità">diversità</ref> tal-organiżmi ħajjin ikkonvinċew lill-parti l-kbira tax-xjenzjati li l-ispeċi jinbidlu maż-żmien.<ref target="https://mt.wikipedia.org/wiki/Il-Paġna_prinċipali#cite_note-EarlyModernGeology-4">[4]</ref><ref target="https://mt.wikipedia.org/wiki/Il-Paġna_prinċipali#cite_note-bowler-5">[5]</ref> Madanakollu, il-mekkaniżmu li jsuq dawn il-bidliet baqa' mhux ċar sal-wasla tat-teoriji tas-<ref target="https://mt.wikipedia.org/wiki/Selezzjoni_naturali">selezzjoni naturali</ref> skoperta indipendentement minn <ref target="https://mt.wikipedia.org/wiki/Charles_Darwin">Charles Darwin</ref> u <ref target="https://mt.wikipedia.org/wiki/Alfred_Wallace">Alfred Wallace</ref>. Bix-xogħol importantissmu ta' Darwin <hi rend="italic"><ref target="https://mt.wikipedia.org/wiki/Dwar_l-oriġni_tal-ispeċi">Dwar l-oriġni tal-ispeċi</ref></hi> tal-1859, it-teoriji l-ġodda tal-evoluzzjoni naturali xxandru u tferrxu fil-wisa'.<ref target="https://mt.wikipedia.org/wiki/Il-Paġna_prinċipali#cite_note-Darwin-6">[6]</ref></p>
<p>Ix-xogħol ta' Darwin malajr wassal għal aċċettazzjoni qawwija u mifruxa tal-evoluzzjoni fost ix-xjenzjati.<ref target="https://mt.wikipedia.org/wiki/Il-Paġna_prinċipali#cite_note-AAAS1922Resolution-7">[7]</ref><ref target="https://mt.wikipedia.org/wiki/Il-Paġna_prinċipali#cite_note-IAP2006Statement-8">[8]</ref><ref target="https://mt.wikipedia.org/wiki/Il-Paġna_prinċipali#cite_note-AAAS2006Statement-9">[9]</ref><ref target="https://mt.wikipedia.org/wiki/Il-Paġna_prinċipali#cite_note-NCSEStatementsFromScientificOrgs-10">[10]</ref> Fis-snin 1930, l-għażla naturali Darwinjana ġiet ikkombinata mal-eredità <ref target="https://mt.wikipedia.org/wiki/Gregor_Mendel">Mendeljana</ref> biex tifforma s-<ref target="https://mt.wikipedia.org/wiki/Sinteżi_evoluttiva_moderna">sinteżi evoluttiva moderna</ref>,<ref target="https://mt.wikipedia.org/wiki/Il-Paġna_prinċipali#cite_note-Kutschera-11">[11]</ref> li għamlet konnessjoni bejn l-<hi rend="italic">unitajiet</hi> tal-evoluzzjoni (il-ġeni) u l-<hi rend="italic">mekkaniżmu</hi> tal-evoluzzjoni (l-għażla naturali). Din t-teorija, b'ħila qawwija li tispjega u tbassar, issuq ir-riċerka billi l-ħin kollu tqanqal problemi ġodda, u saret il-prinċipju ċentrali li jorganizza l-bijoloġija moderna, li jipprovdi spjegazzjoni unifikanti għad-<ref target="https://mt.wikipedia.org/wiki/Speċjazzjoni">diversità tal-ħajja</ref> fuq l-<ref target="https://mt.wikipedia.org/wiki/Art">Art</ref>.<ref target="https://mt.wikipedia.org/wiki/Il-Paġna_prinċipali#cite_note-IAP2006Statement-8">[8]</ref><ref target="https://mt.wikipedia.org/wiki/Il-Paġna_prinċipali#cite_note-AAAS2006Statement-9">[9]</ref><ref target="https://mt.wikipedia.org/wiki/Il-Paġna_prinċipali#cite_note-NewScientistJan2008SpecialReport-12">[12]</ref></p>
L-eredità
<figure><caption> L-istruttura tal-ADN<ref target="https://mt.wikipedia.org/wiki/Il-Paġna_prinċipali#cite_note-ADN-13">[13]</ref>. Il-bażijiet jinsabu fiċ-ċentru, imdawrin minn ktajjen ta' zokkor u fosfati f'<ref target="https://mt.wikipedia.org/wiki/Elika_doppja">elika doppja</ref>.</caption></figure>
<p>L-evoluzzjoni fl-organiżmi sseħħ permezz ta' bidliet fil-karatteristiċi li jintirtu – il-karatteristiċi partikolari ta' organiżmu. Fil-bniedem, pereżempju, il-kulur tal-għajnejn hi karatteristika li tintiret, jiġifieri l-individwi jistgħu jirtuha minn wieħed mill-ġenituri tagħhom<ref target="https://mt.wikipedia.org/wiki/Il-Paġna_prinċipali#cite_note-14">[14]</ref>. Il-karatteristiċi li jintirtu huma kkontrollati mill-<ref target="https://mt.wikipedia.org/wiki/Ġene">ġeni</ref>, u s-sett komplut ta' ġeni fil-<ref target="https://mt.wikipedia.org/wiki/Ġenoma">ġenoma</ref> tal-organiżmu jissejjaħ il-<ref target="https://mt.wikipedia.org/wiki/Ġenotip">ġenotip</ref> tiegħu<ref target="https://mt.wikipedia.org/wiki/Il-Paġna_prinċipali#cite_note-Pearson_2006-15">[15]</ref>.</p>
<p>Is-sett komplut ta' karatteristiċi osservabbli li jiffurmaw l-istruttura u l-imġiba ta' organiżmu jissejjaħ il-<ref target="https://mt.wikipedia.org/wiki/Fenotip">fenotip</ref> tiegħu. Dawn il-karatteristiċi jiġu mill-interazzjoni tal-ġenotip tiegħu mal-ambjent <ref target="https://mt.wikipedia.org/wiki/Il-Paġna_prinċipali#cite_note-16">[16]</ref>. Allura, mhux kull aspett tal-fenotip ta' organiżmu jintiret. Is-smurija tal-ġilda li tiġi milli wieħed joqgħod fix-xemx tirriżulta mill-interazzjoni bejn il-ġenotip ta' persuna u d-dawl tax-xemx; għalhekk, dan it-tip ta' smurija ma jgħaddix minn bniedem għall-uliedu. Madankollu, in-nies għandhom reazzjonijiet differenti għax-xemx, li jirriżultaw minn differenzi fil-ġenotip tagħhom; eżempju li jolqotna ta' dan hu n-nies li jirtu l-karatteristika tal-<ref target="https://mt.wikipedia.org/wiki/Albiniżmu">albiniżmu</ref> u allura ma jismarux u huma sensittivi ħafna għall-ħruq bix-xemx<ref target="https://mt.wikipedia.org/wiki/Il-Paġna_prinċipali#cite_note-17">[17]</ref>.</p>
<p>Il-karatteristiċi li jintirtu jgħaddu minn ġenerazzjoni għall-oħra permezz tal-<ref target="https://mt.wikipedia.org/wiki/ADN">ADN</ref><ref target="https://mt.wikipedia.org/wiki/Il-Paġna_prinċipali#cite_note-ADN-13">[13]</ref>, <ref target="https://mt.wikipedia.org/wiki/Molekula">molekula</ref> li tikkodifika l-informazzjoni ġenetika <ref target="https://mt.wikipedia.org/wiki/Il-Paġna_prinċipali#cite_note-Pearson_2006-15">[15]</ref>. L-ADN hi <ref target="https://mt.wikipedia.org/wiki/Polimeru">polimeru</ref> magħmul minn erba' tipi ta' <ref target="https://mt.wikipedia.org/wiki/Nukleobażi">bażijiet</ref>. Is-sekwenza ta' bażijiet matul molekola partikulari tal-ADN tispeċifika t-tagħrif ġenetiku, bl-istess mod li sekwenza ta' ittri tispeċifika sentenza. Parti ta' molekula tal-ADN li tispeċifika unità funzjonali waħda tissejjaħ <ref target="https://mt.wikipedia.org/wiki/Ġene">ġeni</ref>; ġeni differenti għandhom sekwenzi differenti ta' bażijiet. Ġewwa ċ-<ref target="https://mt.wikipedia.org/wiki/Ċellula(Bijoloġija)">ċelluli</ref>, il-ħjut twal tal-ADN jiffurma strutturi kondensati msejħa <ref target="https://mt.wikipedia.org/wiki/Kromożoma">kromożomi</ref>. Post speċifiku fi kromożoma huwa magħruf bħala <ref target="https://mt.wikipedia.org/wiki/Locus(ġenetika)">locus</ref>. Jekk is-sekwenza tal-ADN f'locus tvarja bejn l-individwi, il-forom differenti ta' din is-sekwenza jissejħu <ref target="https://mt.wikipedia.org/wiki/Allele">alleli</ref>. Is-sekwenzi tal-ADN jistgħu jinbidlu permezz ta' mutazzjoni li tipproduċi alleli ġodda. Jekk mutazzjoni tiġri ġewwa ġene, l-allele l-ġdida tista' taffettwa l-karatteristika li l-ġene tikkontrolla u tbiddel il-fenotip tal-organiżmu.</p>
<p>Madankollu, filwaqt li din il-korrispondenza sempliċi bejn allele u karatteristika taħdem f'xi każijiet, il-parti kbira tal-karatteristiċi huma aktar komplessi u huma kkontrollati minn numru ta' ġeni b'interazzjoni bejniethom <ref target="https://mt.wikipedia.org/wiki/Il-Paġna_prinċipali#cite_note-18">[18]</ref> <ref target="https://mt.wikipedia.org/wiki/Il-Paġna_prinċipali#cite_note-Lin-19">[19]</ref> L-istudju ta' karatteristiċi komplessi bħal dawn hi qasam ewlieni tar-riċerka kurrenti fil-ġenetika. Problema oħra interessanti fil-ġenetika li għaliha għad m'hemmx soluzzjoni hi jekk l-<ref target="https://mt.wikipedia.org/wiki/Epiġenetika">epiġenetika</ref> hijiex importanti fil-evoluzzjoni, dan hu meta bidliet li jintirtu jiġru f'organiżmi mingħajr ma jkun hemm ebda bidla fis-sekwenzi tal-ġeni tagħhom<ref target="https://mt.wikipedia.org/wiki/Il-Paġna_prinċipali#cite_note-20">[20]</ref>.</p>
Il-varjazzjoni
<p>Il-<ref target="https://mt.wikipedia.org/wiki/Fenotip">fenotip</ref> individwali ta' organiżmu jirriżulta kemm mill-<ref target="https://mt.wikipedia.org/wiki/Ġenotip">ġenotip</ref> tiegħu u kemm mill-influwenza tal-ambjent li għex fih. Parti sostanzjali mill-varjazzjoni fil-fenotipi f'popolazzjoni ġejja mid-differenzi bejn il-ġenotipi tagħhom<ref target="https://mt.wikipedia.org/wiki/Il-Paġna_prinċipali#cite_note-Lin-19">[19]</ref>. Is-<ref target="https://mt.wikipedia.org/wiki/Sinteżi_evoluttiva_moderna">sinteżi evoluttiva moderna</ref> tiddefinixxi l-evoluzzjoni bħala l-bidla maż-żmien f'din il-varjazzjoni ġenetika. Il-frekwenza ta' allele waħda partikolari tvarja, u issir iktar jew anqas prevalenti relattivament mal-forom l-oħra ta' dik il-ġene. Il-qawwiet evoluttivi jaġixxu billi jsuqu dawn il-bidliet fil-frekwenza tal-alleli f'direzzjoni waħda jew oħra. Il-varjazzjoni tgħib meta allele tilħaq il-punt tal-<ref target="https://mt.wikipedia.org/wiki/Fissazzjoni_(ġenetika_tal-popolazzjoni)">fissazzjoni</ref> - meta jew tisparixxi mill-popolazzjoni jew tissostitwixxi l-alleli antenati kollha <ref target="https://mt.wikipedia.org/wiki/Il-Paġna_prinċipali#cite_note-Amos-21">[21]</ref> .</p>
<p>Il-varjazzjoni tiġi mill-mutazzjoni fil-<ref target="https://mt.wikipedia.org/wiki/Introduzzjoni_għall-ġenetika">materjal ġenetiku</ref>, il-migrazzjoni bejn l-popolazzjonijiet (il-fluss tal-ġene), u t-taħlit tal-ġeni permezz tar-<ref target="https://mt.wikipedia.org/wiki/Riproduzzjoni_sesswali">riproduzzjoni sesswali</ref>. Il-varjazzjoni tiġi wkoll mill-iskambji ta' ġeni bejn speċi differenti; pereżempju, permezz tat-<ref target="https://mt.wikipedia.org/wiki/Trasferiment_orizzontali_tal-ġene">trasferiment orizzontali tal-ġene</ref> fil-<ref target="https://mt.wikipedia.org/wiki/Batterji">batterji</ref>, u l-<ref target="https://mt.wikipedia.org/wiki/Ibridizazzjoni">ibridizazzjoni</ref> fix-xtieli <ref target="https://mt.wikipedia.org/wiki/Il-Paġna_prinċipali#cite_note-22">[22]</ref>. Minkejja l-indħul kontinwu ta' varjazzjoni permezz ta' dawn il-proċessi, il-parti kbira tal-<ref target="https://mt.wikipedia.org/wiki/Ġenoma">ġenoma</ref> ta' speċi hi l-istess fl-individwi kollha ta' dik l-ispeċi<ref target="https://mt.wikipedia.org/wiki/Il-Paġna_prinċipali#cite_note-23">[23]</ref>. Madankollu, anki bidliet relattivament ċejknin fil-ġenotip jistgħu jwasslu għal bidliet drammatiċi fil-fenotip: Iċ-ċimpanzi u l-bnedmin huma differenti f'madwar 5% biss tal-ġenomi tagħhom <ref target="https://mt.wikipedia.org/wiki/Il-Paġna_prinċipali#cite_note-24">[24]</ref> .</p>
Il-mutazzjoni
<figure><caption>Duplikazzjoni ta' parti ta' kromożoma</caption></figure>
<p>Il-varjazzjoni ġenetika tiġi minn mutazzjonijiet każwali li jiġru fil-ġenomi tal-organiżmi. Mutazzjoni hi bidla fis-sekwenza tad-ADN tal-ġenoma taċ-ċellula u ssir minħabba r-<ref target="https://mt.wikipedia.org/wiki/Radjazzjoni">radjazzjoni</ref>, <ref target="https://mt.wikipedia.org/wiki/Viru">viri</ref>, <ref target="https://mt.wikipedia.org/wiki/Traspożoni">traspożoni</ref> u <ref target="https://mt.wikipedia.org/wiki/Kimiċi_mutaġeniċi">kimiċi mutaġeniċi</ref>, kif ukoll minħabba żbalji li jiġru matul il-<ref target="https://mt.wikipedia.org/wiki/Meożi">meożi</ref> jew <ref target="https://mt.wikipedia.org/wiki/Replikazzjoni_tal-ADN">replikazzjoni tal-ADN</ref><ref target="https://mt.wikipedia.org/wiki/Il-Paġna_prinċipali#cite_note-Bertram-25">[25]</ref><ref target="https://mt.wikipedia.org/wiki/Il-Paġna_prinċipali#cite_note-transposition764-26">[26]</ref><ref target="https://mt.wikipedia.org/wiki/Il-Paġna_prinċipali#cite_note-27">[27]</ref>. Dawn il-mutaġeni jipproduċu bosta tipi differenti ta' bidliet fis-sekwenzi tal-ADN; jista' jkun li dawn il-bidliet ma jkollhom l-ebda effett, jew li jbiddlu l-prodott tal-ġene, jew li ma jħallux il-ġene taħdem. Studji fuq id-dubiena <hi rend="italic"><ref target="https://mt.wikipedia.org/wiki/Drosophila_melanogaster">Drosophila melanogaster</ref></hi> jissuġġerixxu li jekk mutazzjoni tbiddel il-protejina prodotta minn ġene, din x'aktarx se tkun ta' ħsara; madwar 70 fil-mija minn dawn il-mutazzjonijiet għamlu l-ħsara u l-qbija kienu jew newtrali jew ta' ġid dgħajjef<ref target="https://mt.wikipedia.org/wiki/Il-Paġna_prinċipali#cite_note-28">[28]</ref>. Minħabba l-ħsara li l-mutazzjonijiet jistgħu jagħmlu fuq iċ-ċelluli, l-organiżmi evolvew mekkaniżmi bħat-<ref target="https://mt.wikipedia.org/wiki/Tiswija_tal-ADN">tiswija tal-ADN</ref> biex ineħħu l-mutazzjonijiet<ref target="https://mt.wikipedia.org/wiki/Il-Paġna_prinċipali#cite_note-Bertram-25">[25]</ref>. Għalhekk, l-aħjar rata ta' mutazzjoni għal speċi hi bilanċ bejn id-dannu li jiġi minn rata għolja ta' mutazzjoni, bħall-mutazzjonijiet ta' ħsara, u x'jiswa l-metaboliżmu tagħha biex iżomm sistemi li jnaqqsu r-rata ta' mutazzjoni, bħal enzimi tat-tiswija tal-ADN<ref target="https://mt.wikipedia.org/wiki/Il-Paġna_prinċipali#cite_note-29">[29]</ref> Xi speċi bħar-<ref target="https://mt.wikipedia.org/wiki/Retroviru">retroviri</ref> għandhom rata ta' mutazzjoni tant għolja li l-parti kbira ta' wliedhom ikollhom mutazzjoni ġenetika<ref target="https://mt.wikipedia.org/wiki/Il-Paġna_prinċipali#cite_note-30">[30]</ref>. Mutazzjoni hekk mgħaġġla tista' tkunu ta' vantaġġ għalihom billi dawn il-viri jevolvu malajr u l-ħin kollu, u hekk jevitaw ir-reazzjoni tas-<ref target="https://mt.wikipedia.org/wiki/Sistema_immunitarja">sistema immunitarja</ref> tal-bniedem<ref target="https://mt.wikipedia.org/wiki/Il-Paġna_prinċipali#cite_note-31">[31]</ref> .</p>
<p>Fil-mutazzjoni sezzjonijiet kbar tal-ADN jistgħu jiġu dduplikati. Dawn huma sors ewlieni ta' materja prima għall-evoluzzjoni ta' ġeni ġodda u bejn għaxar u mitt ġene jiġù dduplikati fil-ġenomi tal-annimali kull miljun sena<ref target="https://mt.wikipedia.org/wiki/Il-Paġna_prinċipali#cite_note-32">[32]</ref>. Il-parti kbira tal-ġeni jappartienu għall-familji ikbar ta' ġeni bl-istess antenati<ref target="https://mt.wikipedia.org/wiki/Il-Paġna_prinċipali#cite_note-33">[33]</ref>. Il-ġeni ġodda jiġu b'bosta metodi, l-iżjed sikwit permezz tad-duplikazzjoni u l-mutazzjoni ta' ġene antenata, jew permezz tar-rikombinazzjoni ta' partijiet ta' ġeni differenti biex jiffurmaw kombinazzjonijiet ġodda b'funzjonijiet ġodda<ref target="https://mt.wikipedia.org/wiki/Il-Paġna_prinċipali#cite_note-34">[34]</ref><ref target="https://mt.wikipedia.org/wiki/Il-Paġna_prinċipali#cite_note-35">[35]</ref>. Hawn, id-<ref target="https://mt.wikipedia.org/wiki/Dominju_ta'_proteini">dominji</ref> jagħmluha ta' moduli, kull wieħed b'funzjoni partikulari u indipendenti, li jistgħu jitħalltu flimkien biex jipproduċu ġeni li jikkodifikaw proteini ġodda b'proprjetajiet ġodda<ref target="https://mt.wikipedia.org/wiki/Il-Paġna_prinċipali#cite_note-36">[36]</ref>. Pereżempju, għajn il-bniedem tuża erba' ġeni biex tagħmel strutturi li jħossu d-dawl: tlieta għall-<ref target="https://mt.wikipedia.org/wiki/Ċellula_konu">vista bill-kulur</ref> u waħda għall-<ref target="https://mt.wikipedia.org/wiki/Ċellula_bastun">vista ta' bil-lejl</ref>; L-erba' kollha ġew minn ġene antenata waħda<ref target="https://mt.wikipedia.org/wiki/Il-Paġna_prinċipali#cite_note-37">[37]</ref>. Vantaġġ ieħor tad-duplikazzjoni ta' ġene (jew anki <ref target="https://mt.wikipedia.org/wiki/Poliplojdi">ġenoma sħiħa</ref>) hu li din tista' żżid il-ġeni żejda; dan iħalli l-kopja żejda tal-ġene tikseb funzjoni ġdida waqt li l-kopja oriġinali tal-ġene tibqa' tagħmel l-istess funzjoni li kellha fil-bidu, u b'hekk tiżdied id-diversità ġenetika<ref target="https://mt.wikipedia.org/wiki/Il-Paġna_prinċipali#cite_note-38">[38]</ref>.</p>
<p>Il-bidliet fin-numru tal-kromożomi jistgħu jinvolvu anki mutazzjonijiet ikbar, fejn segmenti tal-ADN ġol-kromożomi jinqasmu u mbagħad jerġgħu jirranġaw ruħhom. Pereżempju, żewġ kromożomi fil-<ref target="https://mt.wikipedia.org/wiki/Ġeneru">ġeneru</ref> <ref target="https://mt.wikipedia.org/wiki/Homo_(ġeneru)"><hi rend="italic">Homo</hi></ref> għaqdu ma' xulxin biex jipproduċu l-kromżoma 2; din l-għaqda ma seħħitx fil-linjaġġi tax-xadini l-oħra li baqgħu bil-kromożomi mifrudin<ref target="https://mt.wikipedia.org/wiki/Il-Paġna_prinċipali#cite_note-39">[39]</ref>. Fl-evoluzzjoni, l-effet l-iktar importanti ta' dawn ir-riarranġamenti kromożomali jista' jkun li jaċċellera d-diverġenza ta' popolazzjoni lejn speċi ġdida billi jagħmel il-popolazzjonijiet inqas probabbli li jgħammru bejniethom, u b'hekk jinżammu d-differenzi ġenetiċi bejn dawn il-popolazzjonijiet<ref target="https://mt.wikipedia.org/wiki/Il-Paġna_prinċipali#cite_note-40">[40]</ref>.</p>
<p>Is-sekwenzi tal-ADN li jistgħu jimxu ġol-ġenoma, bħat-<ref target="https://mt.wikipedia.org/wiki/Traspożon">traspożoni</ref>, jagħmlu frazzjoni kbira tal-materjal ġenetiku tal-pjanti u l-annimali, u setgħu kienu importanti fl-evoluzzjoni tal-ġenomi<ref target="https://mt.wikipedia.org/wiki/Il-Paġna_prinċipali#cite_note-41">[41]</ref>. Pereżempju, iżjed minn miljun kopja tas-<ref target="https://mt.wikipedia.org/wiki/Sekwenza_Alu">sekwenza Alu</ref> huma preżenti fl-<ref target="https://mt.wikipedia.org/wiki/Ġenoma_umana">ġenoma umana</ref>, u dawn is-sekwenzi issa jintużaw biex iwettqu funzjonijiet bħall-kontroll tal-<ref target="https://mt.wikipedia.org/wiki/Espressjoni_tal-ġene">espressjoni tal-ġene</ref><ref target="https://mt.wikipedia.org/wiki/Il-Paġna_prinċipali#cite_note-42">[42]</ref>. Effett ieħor  ta' dawn is-sekwenzi mobbli tad-ADN hi li meta jimxu ġol-ġenoma, jistgħu jinbidlu jew iħassru ġeni eżistenti u b'hekk jipproduċu d-diversità ġenetika<ref target="https://mt.wikipedia.org/wiki/Il-Paġna_prinċipali#cite_note-transposition764-26">[26]</ref>.</p>
Is-sess u r-rikombinazzjoni
<p>Fl-organiżmi asesswali, il-ġeni jintirtu flimkien, jew <hi rend="italic">marbuta</hi> ma xulxin, għax ma jistgħux jitħalltu ma' ġeni ta' organiżmi oħra matul ir-riproduzzjoni. Imma, ulied l-organiżmi sesswali fihom taħlitiet każwali tal-kromożomi tal-ġenituri tagħhom li huma prodotti permezz tal-<ref target="https://mt.wikipedia.org/wiki/Assortiment_indipendenti">assortiment indipendenti</ref>. Fil-proċess relatat ta' <ref target="https://mt.wikipedia.org/wiki/Introduzzjoni_għall-ġenetika">rikombinazzjoni ġenetika</ref>, l-organiżmi sesswali jistgħu ipartu wkoll l-ADN bejn żewġ kromożomi li jaqblu <ref target="https://mt.wikipedia.org/wiki/Il-Paġna_prinċipali#cite_note-43">[43]</ref>. Ir-rikombinazzjoni u riassortment ma jbiddlux il-frekwenzi tal-alleli, iżda minflok jibdlu liema alleli jaqblu ma xulxin biex jipproduċu wlied b'kombinazzjonijiet ġodda ta' alleli <ref target="https://mt.wikipedia.org/wiki/Il-Paġna_prinċipali#cite_note-Agrawal-44">[44]</ref>. Riċerka reċenti tissuġġerixxi li s-sess is-soltu jżid l-varjazzjoni ġenetika u jista' jżid ir-rata tal-evoluzzjoni. <ref target="https://mt.wikipedia.org/wiki/Il-Paġna_prinċipali#cite_note-45">[45]</ref> <ref target="https://mt.wikipedia.org/wiki/Il-Paġna_prinċipali#cite_note-46">[46]</ref>.</p>
<p>Ir-rikombinazzjoni tippermetti anki l-alleli li huma qrib xulxin fuq ħajta tal-ADN li jintirtu indipendentement. Madankollu, ir-rata ta' rikombinazzjoni hi baxxa (madwar żewġ ġrajjiet kull kromożoma kull ġenerazzjoni). Jirriżulta li l-ġeni qrib xulxin  fuq kromożoma mhux dejjem imorru 'l bogħod minn xulxin fit-taħlit, u l-ġeni li huma qrib xulxin għandhom it-tendenza li jintirtu flimkien, fenomenu magħruf bħala r-<ref target="https://mt.wikipedia.org/wiki/Rabta_ġenetika">rabta ġenetika</ref> <ref target="https://mt.wikipedia.org/wiki/Il-Paġna_prinċipali#cite_note-47">[47]</ref>. Din it-tendenza titkejjel minn kemm żewġ alleli jidhru spiss flimkien fuq kromożoma waħda, li jissejjaħ l-<ref target="https://mt.wikipedia.org/wiki/Żbilanċ_fir-rabta">iżbilanċ fir-rabta tagħhom</ref>. Sett ta' alleli li s-soltu jintiret fi grupp jissejjaħ <ref target="https://mt.wikipedia.org/wiki/Haplotip">haplotip</ref>.</p>
<p>Meta l-alleli ma jkunux jistgħu jinfirdu bir-rikombinazzjoni - bħal fil-<ref target="https://mt.wikipedia.org/wiki/Kromożoma_Y">kromożoma Y</ref> tal-<ref target="https://mt.wikipedia.org/wiki/Mammiferi">mammiferi</ref>, li tgħaddi intatta mill-missirijiet lil uliedhom subien – jinġemgħu ħafna <ref target="https://mt.wikipedia.org/wiki/Krikk_ta'_Muller">mutazzjonijiet ta' ħsara</ref> <ref target="https://mt.wikipedia.org/wiki/Il-Paġna_prinċipali#cite_note-48">[48]</ref> <ref target="https://mt.wikipedia.org/wiki/Il-Paġna_prinċipali#cite_note-49">[49]</ref>. Bil-qsim tal-kombinazzjonijiet tal-alleli, ir-riproduzzjoni sesswali tippermetti t-tneħħija ta' mutazzjonijiet ta' ħsara u ż-żamma ta' mutazzjonijiet ta' ġid <ref target="https://mt.wikipedia.org/wiki/Il-Paġna_prinċipali#cite_note-Otto-50">[50]</ref>. Barra minn hekk, ir-rikombinazzjoni u riassortment jistgħu jipproduċu individwi b'kombinazzjonijiet ta' ġeni ġodda li huma ta' ġid. Dawn l-effetti pożittivi huma bbilanċjati mill-fatt li s-sess inaqqas ir-rata riproduttiva ta' organiżmu, jista' jikkawża mutazzjonijiet u jista' jissepara kombinazzjonijiet ta' benefiċċju ta' ġeni <ref target="https://mt.wikipedia.org/wiki/Il-Paġna_prinċipali#cite_note-Otto-50">[50]</ref>. Għalhekk ir-raġunijiet għall-<ref target="https://mt.wikipedia.org/wiki/Evoluzzjoni_tar-riproduzzjoni_sesswali">evoluzzjoni tar-riproduzzjoni sesswali</ref> mhumiex ċari u din il-kustjoni għadha qasam attiv ta' riċerka fil-bijoloġija evoluttiva <ref target="https://mt.wikipedia.org/wiki/Il-Paġna_prinċipali#cite_note-51">[51]</ref> <ref target="https://mt.wikipedia.org/wiki/Il-Paġna_prinċipali#cite_note-52">[52]</ref>, li minnha ħarġu ideat bħall-ipoteżi tar-"Reġina l-Ħamra" <ref target="https://mt.wikipedia.org/wiki/Il-Paġna_prinċipali#cite_note-53">[53]</ref>.</p>
Il-<ref target="https://mt.wikipedia.org/wiki/Introduzzjoni_għall-ġenetika">ġenetika tal-popolazzjoni</ref>
<figure><caption>Baħrija <hi rend="italic">Biston betularia</hi> bajda</caption></figure>
<figure><caption>Il-varjanti sewda tal-istess baħrija <hi rend="italic">Biston betularia f. carbonaria</hi></caption></figure>
<p>Mil-lat ġenetiku, l-evoluzzjoni hija bidla "minn-ġenerazzjoni-għal-ġenerazzjoni" fil-frekwenzi tal-alleli f'popolazzjoni li għandha patrimonju ġenetiku komuni <ref target="https://mt.wikipedia.org/wiki/Il-Paġna_prinċipali#cite_note-54">[54]</ref>.  <ref target="https://mt.wikipedia.org/wiki/Popolazzjoni">Popolazzjoni</ref> hi grupp lokalizzat ta' individwi tal-istess speċi. Pereżempju, l-insetti baħrijiet kollha tal-istess speċi li jgħixu ġo foresta iżolata jagħmlu popolazzjoni. Kull ġene fil-popolazzjoni jista' jkollha diversi forom differenti, li jagħtu l-varjazzjonijiet bejn il-fenotipi tal-organiżmi. Eżempju ta' dan hi l-ġene tal-lewn fil-baħrijiet li għandha żewġ alleli: abjad u iswed. <ref target="https://mt.wikipedia.org/wiki/Patrimonju_ġenetiku">Patrimonju ġenetiku</ref> hu s-sett sħiħ ta' alleli għal ġeni f'popolazzjoni waħda; il-<ref target="https://mt.wikipedia.org/wiki/Frekwenza_tal-alleli">frekwenza tal-alleli</ref> tkejjel il-frazzjoni tal-patrimonju ġenetiku magħmul minn allele waħda (pereżempju, il-frazzjoni tal-ġeni tal-lewn li huma l-allele s-sewda). L-evoluzzjoni sseħħ meta jkun hemm bidliet fil-frekwenzi ta' alleli f'popolazzjoni ta' organiżmi li jipproduċu l-ibridi; pereżempju, l-allele għal-lewn iswed fil-popolazzjoni tal-baħrijiet issir iktar komuni.</p>
<p>Biex nifhmu l-mekkaniżmi li jġiegħlu l-popolazzjoni tevolvi, hu utli nqisu liema huma l-kondizzjonijiet meħtieġa biex il-popolazzjoni ma tevolvix. Il-<hi rend="italic"><ref target="https://mt.wikipedia.org/wiki/Prinċipju_Hardy-Weinberg">prinċipju Hardy-Weinberg</ref></hi> jgħid li l-frekwenzi ta' alleli (varjazzjonijiet fil-ġene) f'popolazzjoni kbira biżżejjed, tibqa' kostanti jekk il-forzi li jaġixxu fuqha huma biss it-taħlit każwali tal-alleli matul il-formazzjoni tal-isperma jew tal-bajd, u l-kombinazzjoni każwali tal-alleli f'dawn ċelluli tas-sess matul il-<ref target="https://mt.wikipedia.org/wiki/Fertilizzazzjoni">fertilizzazzjoni</ref>. <ref target="https://mt.wikipedia.org/wiki/Il-Paġna_prinċipali#cite_note-oneil-55">[55]</ref>. F'dal-każ ngħidu li l-polazzjoni hi fi stat ta' <hi rend="italic">ekwilibriju Hardy-Weinberg</hi>- mhux qiegħda tevolvi <ref target="https://mt.wikipedia.org/wiki/Il-Paġna_prinċipali#cite_note-56">[56]</ref>.</p>
Il-fluss tal-ġeni
<figure><caption><ref target="https://mt.wikipedia.org/wiki/Iljun">Iljun</ref> iħalli l-familja li jkun twieled fiha. Dan jirriżulta fil-<ref target="https://mt.wikipedia.org/wiki/Fluss_tal-ġeni">fluss tal-ġeni</ref> bejn il-familji</caption></figure>
<p>Bil-<ref target="https://mt.wikipedia.org/wiki/Fluss_tal-ġeni">fluss tal-ġeni</ref> nfissru t-tpartit tal-ġeni bejn il-popolazzjonijiet, li s-soltu huma tal-istess speċi <ref target="https://mt.wikipedia.org/wiki/Il-Paġna_prinċipali#cite_note-57">[57]</ref>. Fost l-eżempji tal-fluss tal-ġeni fi speċi insibu t-tgħammir bejn l-organiżmi wara l-migrazzjoni, u anki t-tpartit tal-<ref target="https://mt.wikipedia.org/wiki/Pollin">pollin</ref>. It-trasferiment tal-ġeni bejn l-ispeċi jinkludi l-formazzjoni ta' organiżmi <ref target="https://mt.wikipedia.org/wiki/Ibridu_(bijoloġija)">ibridi</ref> u t-<ref target="https://mt.wikipedia.org/wiki/Trasferiment_orizzontali_tal-ġeni">trasferiment orizzontali tal-ġeni</ref>. </p>
<p>Il-migrazzjoni lejn jew minn popolazzjoni tista' tbiddel il-frekwenzi tal-alleli, kif ukoll iddaħħal varjazzjoni ġenetika f'popolazzjoni. L-immigrazzjoni tista' żżid materjal ġenetiku ġdid fil-<ref target="https://mt.wikipedia.org/wiki/Introduzzjoni_għall-ġenetika">patrimonju ġenetiku</ref> stabbilit ta' popolazzjoni. Bil-kuntrarju, l-emigrazzjoni tista' tneħħi materjal ġenetiku. Billi, biex żewġ popolazzjonijiet diverġenti jsiru żewġ speċi ġodda, jeħtieġ li jkun hemm ostakli għar-riproduzzjoni bejniethom, il-fluss ġenetiku jista' jagħmel dan il-proċess iżjed bilmod billi jferrex id-differenzi ġenetiċi bejn il-popolazzjonijiet. Il-fluss ġenetiku hu mrażżan mill-ktajjen tal-muntanji, l-oċeani u d-deżerti u saħansitra minn strutturi magħmula mill-bniedem bħall-<ref target="https://mt.wikipedia.org/wiki/Ħajt_il-Kbir_taċ-Ċina">Ħajt il-Kbir taċ-Ċina</ref>, li fixkel l-fluss tal-ġeni tax-xtieli<ref target="https://mt.wikipedia.org/wiki/Il-Paġna_prinċipali#cite_note-58">[58]</ref>.</p>
<p>Jekk żewġ speċi ma jkunux tbegħdu wisq mill-antenat komuni tagħhom l-iżjed reċenti, jista' jkun li jkollhom l-ulied, bħal ma t-tgħammir bejn iż-<ref target="https://mt.wikipedia.org/wiki/Żiemel">żiemel</ref> u l-<ref target="https://mt.wikipedia.org/wiki/Ħmar">ħmar</ref> jipproduċi l-<ref target="https://mt.wikipedia.org/wiki/Bagħal">bagħal</ref> <ref target="https://mt.wikipedia.org/wiki/Il-Paġna_prinċipali#cite_note-59">[59]</ref>. Dawn l-<ref target="https://mt.wikipedia.org/wiki/Ibridu_(bijoloġija)">ibridi</ref> ġeneralment huma  <ref target="https://mt.wikipedia.org/wiki/Infertilità">ħawlija</ref>, minħabba li ż-żewġ settijiet differenti ta' kromożomi ma jistgħux jiffurmaw par matul il-<ref target="https://mt.wikipedia.org/wiki/Meożi">meożi</ref>. Minkejja li l-ispeċi li jiġu minn xulxin mill-qrib jista' jkollhom ulied ibridi regolarment, dawn l-ibridi ma jgħaddux il-ġeni tagħhom u l-ispeċi jibqgħu distinti. Madankollu, xi minn daqqiet jiffurmaw ibridi vijabbli u dawn l-ispeċi ġodda jistgħu jkollhom proprjetajiet intermedji bejn l-speċi tal-ġenituri, jew ikollhom fenotip ġdid għal kollox <ref target="https://mt.wikipedia.org/wiki/Il-Paġna_prinċipali#cite_note-60">[60]</ref>. L-importanza tal-ibridizzazzjoni fil-ħolqien ta' speċi ġodda ta' annimali mhijiex ċara, għalkemm ġiet osservata f'ħafna tipi ta' annimali <ref target="https://mt.wikipedia.org/wiki/Il-Paġna_prinċipali#cite_note-61">[61]</ref>, u l-eżempju taż-żrinġ <hi rend="italic"><ref target="https://mt.wikipedia.org/wiki/Hyla_versicolor">Hyla versicolor</ref></hi> ġie studjat sewwa ħafna. <ref target="https://mt.wikipedia.org/wiki/Il-Paġna_prinċipali#cite_note-62">[62]</ref> .</p>
<p>L-ibridizzazzjoni, madankollu, hi mezz importanti ta' speċjazzjoni fil-pjanti, billi l-<ref target="https://mt.wikipedia.org/wiki/Poliplojdja">poliplojdja</ref> (il-pussess ta' iktar minn żewġ kopji ta' kull kromożoma) hi tollerata fil-pjanti iktar faċilment milli fl-annimali <ref target="https://mt.wikipedia.org/wiki/Il-Paġna_prinċipali#cite_note-Wendel-63">[63]</ref> <ref target="https://mt.wikipedia.org/wiki/Il-Paġna_prinċipali#cite_note-Semon-64">[64]</ref>. Il-poliplojdja hi importanti fl-ibridi billi tippermetti r-riproduzzjoni, b'żewġ settijiet differenti ta' kromożomi fejn kull wieħed minnhom jista' jifforma par ma' ieħor identiku matul il-meożi<ref target="https://mt.wikipedia.org/wiki/Il-Paġna_prinċipali#cite_note-65">[65]</ref>. Il-poliplojdi għandhom ukoll iktar diversità ġenetika, li tippermettilhom li jevitaw id-dipressjoni minħabba d-dakkir f'popolazzjonijiet żgħar<ref target="https://mt.wikipedia.org/wiki/Il-Paġna_prinċipali#cite_note-66">[66]</ref>.</p>
<p>It-<ref target="https://mt.wikipedia.org/wiki/Trasferiment_orizzontali_tal-ġeni">trasferiment orizzontali tal-ġeni</ref> hu t-trasferiment ta' materjal ġenetiku minn organiżmu għall-ieħor li mhuwiex imnissel minnu; dan huwa l-aktar komuni fost il-<ref target="https://mt.wikipedia.org/wiki/Batterji">batterji</ref><ref target="https://mt.wikipedia.org/wiki/Il-Paġna_prinċipali#cite_note-67">[67]</ref>. Fil-mediċina, din tikkontribwixxi għat-tixrid tar-<ref target="https://mt.wikipedia.org/wiki/Reżistenza_antibijotika">reżistenza antibijotika</ref>, għax meta batterju jikseb xi ġeni ta reżistenza tista' malajr jgħaddihom lil speċi oħra<ref target="https://mt.wikipedia.org/wiki/Il-Paġna_prinċipali#cite_note-68">[68]</ref>. It-trasferiment orizzontali ta' ġeni mill-batterji għall-ewkarjoti bħal ħmira <hi rend="italic"><ref target="https://mt.wikipedia.org/wiki/Saccharomyces_cerevisiae">Saccharomyces cerevisiae</ref></hi> għall-ħanfusa <hi rend="italic">Callosobruchus chinensis</hi> jistgħu wkoll ġraw<ref target="https://mt.wikipedia.org/wiki/Il-Paġna_prinċipali#cite_note-69">[69]</ref><ref target="https://mt.wikipedia.org/wiki/Il-Paġna_prinċipali#cite_note-70">[70]</ref>. Bħala eżempju ta' trasferimenti fuq skala akbar hemml-ewkarjotiċi <ref target="https://mt.wikipedia.org/wiki/Bdelloidea">Bdelloidea</ref>, li jidhru li rċevew firxa ta' ġeni minn batterji, fungi, u xtieli<ref target="https://mt.wikipedia.org/wiki/Il-Paġna_prinċipali#cite_note-71">[71]</ref>. Il-<ref target="https://mt.wikipedia.org/wiki/Viru">viri</ref> wkoll jistgħu iġorru l-ADN bejn organiżmu u ieħor u hekk jippermettu t-trasferiment ta' ġeni anki saħansitra minn <ref target="https://mt.wikipedia.org/wiki/Dominju_(bijoloġija)">dominju bijoloġiku</ref> għal ieħor<ref target="https://mt.wikipedia.org/wiki/Il-Paġna_prinċipali#cite_note-72">[72]</ref>. Trasferiment tal-ġeni fuq skala kbira sar ukoll bejn l-antenati taċ-<ref target="https://mt.wikipedia.org/wiki/Ewkarjoti">ċelluli ewkarjotiċi</ref> u l-prokarjoti, matul l-akkwist tal-<ref target="https://mt.wikipedia.org/wiki/Kloroplast">kloroplast</ref> u l-<ref target="https://mt.wikipedia.org/wiki/Mitokondriju">mitokondriju</ref><ref target="https://mt.wikipedia.org/wiki/Il-Paġna_prinċipali#cite_note-rgruqh-73">[73]</ref>.</p>
Il-mekkaniżmi
<p>Iż-żewġ mekkaniżmi ewlenin li jipproduċu l-evoluzzjoni huma s-<ref target="https://mt.wikipedia.org/wiki/Selezzjoni_naturali">selezzjoni naturali</ref> u t-<ref target="https://mt.wikipedia.org/wiki/Introduzzjoni_għall-ġenetika">tkarkir ġenetiku</ref>. Is-selezzjoni naturali tiffavorixxi l-ġeni li jtejbu l-ħila għas-sopravivenza u r-riproduzzjoni. It-tkarkir ġenetiku hu bidla każwali fil-frekwenzi tal-alleli, ikkawżata mill-kampjunament każwali tal-ġeni ta' ġenerazzjoni li jsir matul ir-riproduzzjoni. L-importanza relattiva tal-għażla naturali u t-tkarkir ġenetiku f'popolazzjoni tvarja skond il-qawwa tal-għażla u d-<ref target="https://mt.wikipedia.org/wiki/Daqs_effettiv_tal-popolazzjoni">daqs effettiv tal-popolazzjoni</ref>, li hu n-numru ta' individwi li jistgħu jgħammru<ref target="https://mt.wikipedia.org/wiki/Il-Paġna_prinċipali#cite_note-Whitlock-74">[74]</ref>. L-għażla naturali s-soltu tippredomina f'popolazzjonijiet kbar, waqt li t-tkarkir ġenetiku jippredomina f'popolazzjonijiet żgħar. Id-dominanza tat-tkarkir ġenetiku fil-popolazzjonijiet żgħar tista' twassal ukoll għall-fissazzjoni ta' mutazzjonijiet ta' ħsara ħafifa<ref target="https://mt.wikipedia.org/wiki/Il-Paġna_prinċipali#cite_note-Ohta-75">[75]</ref>. Għalhekk, bidliet fid-daqs tal-popolazzjoni jistgħu jinfluwenzaw ir-rotta tal-evoluzzjoni b'mod drammatiku. <ref target="https://mt.wikipedia.org/wiki/Għonq_ta'_flixkun_fil-Popolazzjoni">Għonq ta' flixkun fil-Popolazzjoni</ref>, meta l-popolazzjoni tonqos temporanjament u għalhekk titlef il-varjazzjoni ġenetika, jirriżulta f'popolazzjoni iktar uniformi <ref target="https://mt.wikipedia.org/wiki/Il-Paġna_prinċipali#cite_note-Amos-21">[21]</ref>.</p>
L-għażla naturali
<figure><caption> L-<ref target="https://mt.wikipedia.org/wiki/Għażla_naturali">għażla naturali</ref>  ta' popolazzjoni għal kulur skur</caption></figure>
<p>L-<ref target="https://mt.wikipedia.org/wiki/Għażla_naturali">għażla naturali</ref> hu l-proċess li bih mutazzjonijiet ġenetiċi li jsaħħu r-riproduzzjoni isiru, u jibqgħu iktar komuni fl-ġenerazzjonijiet ta' wara ta' popolazzjoni. Ħafna jqisu dan bħala mekkaniżmu "evidenti" għaliex jirriżulta inevitabbilment minn tliet fatti sempliċi: </p>
<list type="unordered"><item>Fil-popolazzjonijiet tal-organiżmi hemm varjazzjoni li tintiret.</item>
<item>L-organiżmi jipproduċu aktar ulied milli jistgħu jgħixu.</item>
<item>Dawn l-ulied ivarjaw fil-ħila tagħhom li jgħixu u jirriproduċu.</item></list>
<p>Dawn il-kundizzjonijiet jipproduċu kompetizzjoni bejn l-organiżmi għas-sopravivenza u r-riproduzzjoni. Allura, l-organiżmi li jkollhom karatteristiċi li jagħtuhom vantaġġ fuq il-kompetituri tagħhom jgħaddu dawn il-karatteristiċi vantaġġużi lil uliedhom, filwaqt li l-karatteristiċi li ma jagħtux xi vantaġġ ma jgħadduhomx lill-ġenerazzjoni li jmiss<ref target="https://mt.wikipedia.org/wiki/Il-Paġna_prinċipali#cite_note-Hurst-76">[76]</ref>.</p>
<p>Il-kunċett ċentrali tal-għażla naturali hu l-<ref target="https://mt.wikipedia.org/wiki/Adattament(bijoloġija)">adattament evoluttiv</ref> ta' organiżmu, jiġifieri kemm l-organiżmu jkun adattat. Dan ikejjel il-kontribuzzjoni ġenetika li l-organiżmu jagħti 'l-ġenerazzjoni li jmiss. Però, din mhijiex sempliċiment in-numru totali ta' wlied: l-adattament, minflok, ikejjel il-proporzjon tal-ġenerazzjonijiet ta' wara li jkollhom il-ġeni tal-organiżmu<ref target="https://mt.wikipedia.org/wiki/Il-Paġna_prinċipali#cite_note-Haldane-77">[77]</ref>. Għalhekk, jekk allele żżid l-adattament iktar mill-alleli l-oħra ta' dak il-ġene, din l-allele, imbagħad issir iktar komuni fil-popolazzjoni ma' kull ġenerazzjoni. Ngħidu li dawn il-karatteristiċi jiġu <hi rend="italic">magħżula "favur</hi>". Eżempji ta' karatteristiċi li jistgħu iżidu l-adattament huma dawk li jsaħħu s-sopravivenza u jżidu l-<ref target="https://mt.wikipedia.org/wiki/Fekondità">fekondità</ref>. Bil-kuntrarju, jekk ikun hemm adattament agħar minħabba xi allele ta' inqas ġid jew ta' ħsara, jirriżulta li din l-allele ssir iktar rari – ngħidu li tiġi "magħżula <hi rend="italic">kontra</hi>"<ref target="https://mt.wikipedia.org/wiki/Il-Paġna_prinċipali#cite_note-Lande-2">[2]</ref>. Hu importanti li ngħidu li l-adattament ta' allele mhijiex karatteristika fissa, jekk l-ambjent jinbidel, xi karatteristiċi li qabel kienu newtrali jew ta' ħsara jistgħu isiru ta' ġid u xi karatteristiċi li qabel kienu ta' ġid jistgħu isiru ta' ħsara<ref target="https://mt.wikipedia.org/wiki/Il-Paġna_prinċipali#cite_note-Futuyma-1">[1]</ref>.</p>
<p>Is-selezzjoni naturali fost popolazzjoni għal xi karatteristika li tista' tvarja ħafna bħat-tul ta' organiżmu, nistgħu naqsmuha fi tliet kategoriji differenti. L-ewwel hi l-<ref target="https://mt.wikipedia.org/wiki/Għażla_direzzjonali">għażla direzzjonali</ref>, li hi bidla bilmod fil-valur medju ta' karatteristika matul iż-żmien - pereżempju l-każ fejn l-organiżmi bil-mod kollha jitwalu<ref target="https://mt.wikipedia.org/wiki/Il-Paġna_prinċipali#cite_note-78">[78]</ref>. It-tieni, l-<ref target="https://mt.wikipedia.org/wiki/Għażla_dirompenti">għażla dirompenti</ref> hi l-għażla tal-valuri estremi ta' karatteristika kontra l-valur medju li spiss tirriżulta f'li żewġ valuri differenti isiru aktar komuni. Ikun hekk meta jew organiżmi qsar jew twal ikollhom vantaġġ, imma mhux dawk ta' tul medju. Fl-aħħar, l-<ref target="https://mt.wikipedia.org/wiki/Għażla_stabbilizzanti">għażla stabbilizzanti</ref> hi kontra l-valuri estremi ta' karatteristika fuq iż-żewġ truf u hekk tikkawża tnaqqis fl-<ref target="https://mt.wikipedia.org/wiki/Varjanza">varjanza</ref> madwar il-valur medju u mela inqas diversità<ref target="https://mt.wikipedia.org/wiki/Il-Paġna_prinċipali#cite_note-Hurst-76">[76]</ref> <ref target="https://mt.wikipedia.org/wiki/Il-Paġna_prinċipali#cite_note-79">[79]</ref>. Din, pereżempju, iġġiegħel l-organiżmi kollha bilmod isiru tal-istess tul.</p>
<p>L-<ref target="https://mt.wikipedia.org/wiki/Għażla_sesswali">għażla sesswali</ref> hi każ speċjali tal-għażla naturali. Din hi l-għażla favur kull karatteristika li żżid is-suċċess fit-tgħammir billi żżdid l-attrazzjoni tas-sħab potenzjali lejn organiżmu <ref target="https://mt.wikipedia.org/wiki/Il-Paġna_prinċipali#cite_note-80">[80]</ref>. Il-karatteristiċi li evolvew permezz tal-għażla sesswali huma partikularment prominenti fl-irġiel ta' xi speċi ta' annimali, minkejja li karatteristiċi  bħal qran ġoffi u kuluri jgħajtu jattiraw il-predaturi u hekk inaqqsu s-sopravivenza tal-irġiel individwali<ref target="https://mt.wikipedia.org/wiki/Il-Paġna_prinċipali#cite_note-81">[81]</ref>. Dan l-iżvantaġġ fis-sopravvivenza hu bbilanċjat b'suċċess riproduttiv ogħla fl-irġiel li jkollhom dawn il-karatteristiċì, diffiċli li jiġu ffalsifikati, magħżula sesswalment<ref target="https://mt.wikipedia.org/wiki/Il-Paġna_prinċipali#cite_note-82">[82]</ref>.</p>
<p>L-għażla naturali, b'mod l-aktar ġenerali, tagħmel in-natura l-miżura li magħha jitkejjel kemm l-individwi, u l-karatteristiċi individwali għandhom iċ-ċans li jgħixu jew jispiċċaw. In-"Natura" f'dan is-sens tirreferi għal <ref target="https://mt.wikipedia.org/wiki/Ekosistema">ekosistema</ref>, jiġifieri, sistema fejn l-organiżmi jinteraġixxu mal-elementi l-oħra kollha, <ref target="https://mt.wikipedia.org/wiki/Abijotiku">fiżiċi</ref> kif ukoll  <ref target="https://mt.wikipedia.org/wiki/Bijotiku">bijoloġiċi</ref>, fl-<ref target="https://mt.wikipedia.org/wiki/Ambjent(bijofiżiku)">ambjent</ref> lokali tagħhom. Eugene Odum, il-fundatur tal-ekoloġija, iddefinixxa ekosistema bħala: "Kull unità li tinkludi l-organiżmi kollha... li f'ċertu lokal jirriaġixxu mal-ambjent fiżiku sabiex il-fluss ta' enerġija jwassal għal struttura trofika, diversità bijotika, u ċikli materjali (ie: tpartit ta' materjali bejn il-partijiet ħajjin u m'humiex) definiti b'mod ċar fi ħdan is-sistema. "<ref target="https://mt.wikipedia.org/wiki/Il-Paġna_prinċipali#cite_note-Odum1971-83">[83]</ref>. Kull popolazzjoni ġo ekosistema tokkupa pożizzjoni distinta, b'relazzjonijiet distinti ma' partijiet oħra tas-sistema. Dawn ir-relazzjonijiet jinvolvu l-passat tal-organiżmu, il-pożizzjoni tiegħu fil-<ref target="https://mt.wikipedia.org/wiki/Katina_tal-ikel">katina tal-ikel</ref>, u l-firxa ġeografika tiegħu. Dan il-fehim fil-wisa' tan-natura jippermetti x-xjenzati li jiddefinixxu forzi speċifiċi li, flimkien, jagħmlu l-għażla naturali.</p>
<p>Wieħed mill-oqsma attivi fir-riċerka hu fuq x’inhi l-<ref target="https://mt.wikipedia.org/wiki/Unità_ta'_għażla">unità ta' għażla</ref>, fejn ġie propost li l-għażla naturali taħdem fil-livell tal-ġeni, ċelluli, organiżmi individwali, gruppi ta' organiżmi u anki speċi<ref target="https://mt.wikipedia.org/wiki/Il-Paġna_prinċipali#cite_note-Gould-84">[84]</ref> <ref target="https://mt.wikipedia.org/wiki/Il-Paġna_prinċipali#cite_note-85">[85]</ref>. L-ebda minn dawn ma jeskludu 'l xulxin u l-għażla tista' taħdem fuq bosta livelli fl-istess ħin<ref target="https://mt.wikipedia.org/wiki/Il-Paġna_prinċipali#cite_note-86">[86]</ref>. Eżempju ta' għażla li sir taħt il-livell tal-organiżmu individwali huma l-ġeni msejħa <ref target="https://mt.wikipedia.org/wiki/Traspożon">traspożoni</ref>, li jistgħu jirreplikaw u jinfirxu mal-<ref target="https://mt.wikipedia.org/wiki/Ġenoma">ġenoma</ref><ref target="https://mt.wikipedia.org/wiki/Il-Paġna_prinċipali#cite_note-87">[87]</ref>. Is-selezzjoni f'livell 'l fuq mill-individwu, bħall-<ref target="https://mt.wikipedia.org/wiki/Għażla_tal-grupp">għażla tal-grupp</ref>, tista' tippermetti l-evoluzzjoni tal-kooperazzjoni, kif ħa niddiskutu hawn taħt<ref target="https://mt.wikipedia.org/wiki/Il-Paġna_prinċipali#cite_note-88">[88]</ref>. </p>
It-tkarkir ġenetiku
<figure><caption> Simulazzjoni tat-<ref target="https://mt.wikipedia.org/wiki/Introduzzjoni_għall-ġenetika">tkarkir ġenetiku</ref> ta' 20 allele mhux magħqudin, f'popolazzjonijiet ta' 10 (fuq) u 100 (isfel). Minħabba l-<ref target="https://mt.wikipedia.org/wiki/Fissazzjoni">fissazzjoni</ref>, it-tarkir hu aktar mgħaġġel f'popolazzjonijiet żgħar.</caption></figure>
<p>It-tkarkir ġenetiku hu l-bidla fil-frekwenza tal-alleli minn ġenerazzjoni għall-oħra li ssir minħabba li l-alleli fl-ulied huma <ref target="https://mt.wikipedia.org/wiki/Kampjun_każwali">kampjun każwali</ref> ta' dawk fil-ġenituri, kif ukoll minħabba s-sehem tax-xorti fid-determinazzjoni ta' jekk ċertu individwu jgħix u jirriproduċix<ref target="https://mt.wikipedia.org/wiki/Il-Paġna_prinċipali#cite_note-Amos-21">[21]</ref> F'termini <ref target="https://mt.wikipedia.org/wiki/Matematika">matematiċi</ref>, l-alleli huma suġġetti għall-żbalji fl-ikkampjunar. Allura, meta ma jkunx hemm forzi selettivi jew dawn ikunu relattivament dgħajfa, il-frekwenzi tal-alleli għandhom it-tendenza li "jitkarkru" 'l fuq jew 'l isfel bl-addoċċ (f'<ref target="https://mt.wikipedia.org/wiki/Passiġġata_aljatorja">passiġġata aljatorja</ref>). Dan it-tkarkir jieqaf meta l-allele fl-aħħar issir "fissa", jew billi tgħib għal kollox mill-popolazzjoni, jew billi tissostitwixxi l-alleli l-oħra kollha. It-tkarkir ġenetiku jista' għalhekk jeqred xi wħud mill-alleli minn ġo popolazzjoni minħabba x-xorti biss. Anki meta ma jkunx hemm forzi selettivi, it-tkarkir ġenetiku jista', żewġ popolazzjonijiet separati li bdew bl-istess struttura ġenetika, ikarkarhom 'il bogħod minn xulxin f'żewġ popolazzjonijiet diverġenti b'settijiet differenti ta' alleli<ref target="https://mt.wikipedia.org/wiki/Il-Paġna_prinċipali#cite_note-89">[89]</ref>.</p>
<p>Il-ħin li tieħu allele biex issir fissa permezz tat-tkarkir ġenetiku jiddependi mid-daqs tal-popolazzjoni; il-fissazzjoni sseħħ aktar malajr f'popolazzjonijiet żgħar<ref target="https://mt.wikipedia.org/wiki/Il-Paġna_prinċipali#cite_note-90">[90]</ref>. Il-kejl preċiż ta' popolazzjoni li huwa importanti jissejjaħ id-<ref target="https://mt.wikipedia.org/wiki/Daqs_effettiv_ta'_popolazzjoni">daqs effettiv ta' popolazzjoni</ref>. Id-daqs effettiv ta' popolazzjoni hu dejjem iżgħar mill-popolazzjoni totali billi jieħu kont ta' fatturi bħal-livell ta' twelid, in-numru ta' annimali li huma żgħar wisq jew xjuħ wisq biex ikollhom l-ulied, u l-probabbiltà aktar baxxa ta' annimali li jgħixu 'l bogħod minn xulxin li jitgħammru<ref target="https://mt.wikipedia.org/wiki/Il-Paġna_prinċipali#cite_note-91">[91]</ref>.</p>
<p>Għalkemm is-selezzjoni naturali hi responsabbli għall-adattament, liema miż-żewġ forzi, l-għażla naturali jew it-tkarkir ġenetiku, iġġiegħel, b'mod ġenerali, l-iżjed bdil evoluttiv, hi bħal issa qasam ta' riċerka fil-bijoloġija evoluttiva<ref target="https://mt.wikipedia.org/wiki/Il-Paġna_prinċipali#cite_note-92">[92]</ref>. Dawn ir-riċerki bdew mill-proposta tat-<ref target="https://mt.wikipedia.org/wiki/Teorija_newtrali_tal-evoluzzjoni_molekolari">teorija newtrali tal-evoluzzjoni molekolari</ref>, li ħafna bidliet evoluttivi jiġu mill-iffissar ta' <ref target="https://mt.wikipedia.org/wiki/Mutazzjonijiet_newtrali">mutazzjonijiet newtrali</ref> li ma jagħmlu ebda titjib immedjat fuq kemm ikun adattat l-organiżmu<ref target="https://mt.wikipedia.org/wiki/Il-Paġna_prinċipali#cite_note-93">[93]</ref>. Allura, f'dan il-mudell, il-parti l-kbira tal-bidliet ġenetiċi fil-popolazzjoni huma minħabba l-pressjoni ta' mutazzjoni kostanti u t-tkarkir ġenetiku <ref target="https://mt.wikipedia.org/wiki/Il-Paġna_prinċipali#cite_note-94">[94]</ref>. Dil-forma tat-teorija newtrali issa ġiet kważi abbandunata billi ma taqbilx mal-varjazzjoni ġenetika li tidher fin-natura<ref target="https://mt.wikipedia.org/wiki/Il-Paġna_prinċipali#cite_note-95">[95]</ref><ref target="https://mt.wikipedia.org/wiki/Il-Paġna_prinċipali#cite_note-96">[96]</ref>. Madankollu, hemm verżjoni aktar reċenti ta' dal-mudell  li għandha iżjed appoġġ u din hija t-<ref target="https://mt.wikipedia.org/wiki/Teorija_kważi_newtrali_tal-evoluzzjoni_molekolari">teorija kważi newtrali</ref>, fejn il-parti l-kbira mill-mutazzjonijiet għandhom biss effetti żgħarli jtejbu kemm l-organiżmi jkunu adattati<ref target="https://mt.wikipedia.org/wiki/Il-Paġna_prinċipali#cite_note-Hurst-76">[76]</ref>.</p>
Ir-riżultati
<p>L-evoluzzjoni tinfluwenza kull aspett tal-għamla u l-imġiba tal-organiżmi. L-aktar prominenti huma l-<ref target="https://mt.wikipedia.org/wiki/Adattament">adattamenti</ref> speċifiċi fiżiċi u fl-imġiba li huma r-riżultat tal-għażla naturali. Dawn l-adattamenti jagħmlu l-organiżmu iżjed adattat billi jgħinu xi attivitajiet bħas-sejba tal-ikel, il-ħrib mill-predaturi jew l-attrazzjoni tas-sħab. L-organiżmi jistgħu ukoll jirrispondu għas-selezzjoni billi <ref target="https://mt.wikipedia.org/wiki/Kooperazzjoni_(evoluzzjoni)">jikkooperaw</ref> ma' xulxin, is-soltu billi jgħinu l-qraba tagħhom jew jagħmlu <ref target="https://mt.wikipedia.org/wiki/Simbjożi">simbjożi</ref> ta' ġid reċiproku. F'medda twila taż-żmien, l-evoluzzjoni tipproduċi speċi ġodda billi taqsam il-popolazzjonijiet ta' antenati ta' organiżmi f'gruppi ġodda li ma jistgħux jew ma jridux jgħammru flimkien.</p>
<p>Dawn ir-riżultati tal-evoluzzjoni kultant jinqasmu f'<ref target="https://mt.wikipedia.org/wiki/Makroevoluzzjoni">makroevoluzzjoni</ref>, l-evoluzzjoni li sseħħ fil-livell tal-ispeċi jew ogħla, bħall-<ref target="https://mt.wikipedia.org/wiki/Estinzjoni">estinzjoni</ref> u l-i<ref target="https://mt.wikipedia.org/wiki/Speċjazzjoni">speċjazzjoni</ref>, u l-<ref target="https://mt.wikipedia.org/wiki/Mikroevoluzzjoni">mikroevoluzzjoni</ref>, bidliet evoluttivi iżgħar, bħal adattamenti, fi speċi jew f'popolazzjoni<ref target="https://mt.wikipedia.org/wiki/Il-Paġna_prinċipali#cite_note-ScottEC-97">[97]</ref>. B'mod ġenerali, il-makroevoluzzjoni hija meqjusa bħala r-riżultat ta' perjodi twal ta' mikroevoluzzjoni<ref target="https://mt.wikipedia.org/wiki/Il-Paġna_prinċipali#cite_note-98">[98]</ref>. Allura, id-distinzjoni bejn il-mikro- u l-makroevoluzzjoni mhijiex waħda fundamentali - id-differenza hija biss il-medda taż-żmien<ref target="https://mt.wikipedia.org/wiki/Il-Paġna_prinċipali#cite_note-99">[99]</ref>. Però, fil-makroevoluzzjoni, il-karatteristiċi tal-ispeċi kollu jistgħu jkunu importanti. Pereżempju, ħafna varjazzjoni bejn individwi tippermetti l-ispeċi li tadatta malajr għall-ħabitati ġodda, u hekk jitnaqqas iċ-ċans li tiġi estinta, filwaqt li firxa ġeografika wiesgħa żżid iċ-ċans ta' speċjazzjoni, billi jkun aktar probabbli li parti mill-popolazzjoni se tinqata' mill-oħrajn. F'dan is-sens, il-mikroevoluzzjoni u l-makroevoluzzjoni jinvolvu għażla fuq livelli differenti – il-mikroevoluzzjoni taħdem fuq ġeni u organiżmi, kontra l-proċessi makroevoluttivi li jaġixxu fuq l-ispeċi sħiħa u jaffettwaw ir-rata ta' speċjazzjoni u estinzjoni<ref target="https://mt.wikipedia.org/wiki/Il-Paġna_prinċipali#cite_note-100">[100]</ref><ref target="https://mt.wikipedia.org/wiki/Il-Paġna_prinċipali#cite_note-101">[101]</ref><ref target="https://mt.wikipedia.org/wiki/Il-Paġna_prinċipali#cite_note-Jablonski2000-102">[102]</ref>.</p>
<p>Hemm ħafna li għandhom l-idea falza li l-evoluzzjoni hi "progressiva," iżda l-għażla naturali m'għandha l-ebda għan fi'l bogħod  u mhux bilfors tipproduċi komplessità akbar<ref target="https://mt.wikipedia.org/wiki/Il-Paġna_prinċipali#cite_note-sciam-103">[103]</ref>. Għalkemm hu veru li evolvew ħafna speċi komplessi, dan ġara bħala effett sekondarju tal-kobor tal-għadd globali ta' organiżmi u infatti l-forom sempliċi ta' ħajja baqgħu l-iżjed komuni<ref target="https://mt.wikipedia.org/wiki/Il-Paġna_prinċipali#cite_note-Carroll-104">[104]</ref>. Pereżempju, il-maġġoranza kbira tal-ispeċi huma <ref target="https://mt.wikipedia.org/wiki/Prokarjota">prokarjoti</ref> mikroskopiċi li jiffurmaw madwar nofs il-<ref target="https://mt.wikipedia.org/wiki/Bijomassa">bijomassa</ref> tad-dinja minkejja d-daqs żgħir tagħhom<ref target="https://mt.wikipedia.org/wiki/Il-Paġna_prinċipali#cite_note-105">[105]</ref>, u jagħmlu l-maġġoranza kbira tal-bijodiversità fuq l-Art<ref target="https://mt.wikipedia.org/wiki/Il-Paġna_prinċipali#cite_note-Schloss-106">[106]</ref>. L-organiżmi sempliċi mela kienu dejjem il-forma dominanti ta' ħajja fuq l-Art matul l-istorja tagħha u għadha l-forma prinċipali tal-ħajja sal-lum, u l-ħajja komplessa tidher biss aktar diversa minħabba li hija aktar notevoli<ref target="https://mt.wikipedia.org/wiki/Il-Paġna_prinċipali#cite_note-107">[107]</ref>. Infatti, l-evoluzzjoni tal-[[mikroorganiżmi] hi tassew importanti għar-riċerka evoluttiva moderna, billi riproduzzjoni mgħaġġla tippermetti l-istudju tal-<ref target="https://mt.wikipedia.org/wiki/Evoluzzjoni_sperimentali">evoluzzjoni sperimentali</ref> u l-osservazzjoni tal-evoluzzjoni u l-adattament fil-ħin reali<ref target="https://mt.wikipedia.org/wiki/Il-Paġna_prinċipali#cite_note-Buckling-108">[108]</ref> <ref target="https://mt.wikipedia.org/wiki/Il-Paġna_prinċipali#cite_note-109">[109]</ref>.</p>
L-adattament
<p>L-adattament hu wieħed mill-fenomeni bażiċi tal-bijoloġija<ref target="https://mt.wikipedia.org/wiki/Il-Paġna_prinċipali#cite_note-110">[110]</ref>, u huwa l-<hi rend="italic">proċess</hi> li bih l-organiżmu jsir iżjed adattat għall-<ref target="https://mt.wikipedia.org/wiki/Ħabitat">ħabitat</ref> tiegħu<ref target="https://mt.wikipedia.org/wiki/Il-Paġna_prinċipali#cite_note-111">[111]</ref> <ref target="https://mt.wikipedia.org/wiki/Il-Paġna_prinċipali#cite_note-112">[112]</ref>. Barra minn hekk, it-terminu adattament jista' jirreferi għal xi karatteristika li hi importanti għas-sopravivenza tal-organiżmu. Pereżempju, l-adattament ta' snien iż-żwiemel għat-tħin tal-ħaxix, jew il-ħila taż-żwiemel li jiġru ħafna u jaħarbu l-predaturi. Billi nużaw it-terminu <hi rend="italic">adattament</hi> għall-proċess evoluttiv, u <hi rend="italic">karatteristika adattiva</hi> għall-prodott (parti tal-ġisem jew funzjoni), nistgħu niddistingwu ż-żewġ tifsiriet tal-kelma. L-adattamenti huma prodotti mis-<ref target="https://mt.wikipedia.org/wiki/Selezzjoni_naturali">selezzjoni naturali</ref><ref target="https://mt.wikipedia.org/wiki/Il-Paġna_prinċipali#cite_note-113">[113]</ref>. Id-definizzjonijiet li ġejjin huma skont <ref target="https://mt.wikipedia.org/wiki/Theodosius_Dobzhansky">Theodosius Dobzhansky</ref>. </p>
1. L-<hi rend="italic">adattament</hi> evoluttiv huwa l-proċess li bih organiżmu jsir aktar kapaċi li jgħix fil-<ref target="https://mt.wikipedia.org/wiki/Ħabitat">ħabitat</ref> tiegħu<ref target="https://mt.wikipedia.org/wiki/Il-Paġna_prinċipali#cite_note-114">[114]</ref>.
2. L-<hi rend="italic">istat ta' adattament</hi> hu l-livell li organiżmu laħaq biex ikollu l-ħila jgħix u jirriproduċi f'ċertu sett ta' ħabitati<ref target="https://mt.wikipedia.org/wiki/Il-Paġna_prinċipali#cite_note-115">[115]</ref>.
3. <hi rend="italic">Karatteristika adattiva</hi> hi aspett tal-għamla tal-żvilupp ta' organiżmu li tippermetti jew isaħħaħ il-probabbiltà li dak l-organiżmu jirriproduċi jew jibqa' ħaj<ref target="https://mt.wikipedia.org/wiki/Il-Paġna_prinċipali#cite_note-116">[116]</ref>.
<p>Bl-adattament organiżmu jista' jikseb karatteristika ġdida, jew jitlef waħda li kellhom l-antenati tiegħu. Eżempju li juri ż-żewġ tipi ta' bidla hu l-adattament tal-batterji għal ċertu għażla ta' <ref target="https://mt.wikipedia.org/wiki/Antibijotiku">antibijotiku</ref>, fejn bidliet ġenetiċi jżidu r-<ref target="https://mt.wikipedia.org/wiki/Reżistenza_antibijotika">reżistenza antibijotika</ref> billi fl-istess ħin jimmodifikaw il-mira tad-droga u jżidu l-attività tat-trasportaturi li l-jippumpjaw id-droga barra minn ġo ċ-ċellula<ref target="https://mt.wikipedia.org/wiki/Il-Paġna_prinċipali#cite_note-117">[117]</ref>. 
Eżempji oħra li jolqtuna huma l-batterji <hi rend="italic"><ref target="https://mt.wikipedia.org/wiki/Escherichia_coli">Escherichia coli</ref></hi> li evolvew il-ħila li jużaw l-<ref target="https://mt.wikipedia.org/wiki/Aċtu_ċitriku">aċtu ċitriku</ref> bħala nutrijent f'esperiment fit-tul fil-laboratorju<ref target="https://mt.wikipedia.org/wiki/Il-Paġna_prinċipali#cite_note-118">[118]</ref>, <hi rend="italic"><ref target="https://mt.wikipedia.org/wiki/Flavobacterium">Flavobacterium</ref></hi> li evolva enzima ġdida li tippermetti 'l dawn il-batterji li jikbru fuq il-prodotti sekondarji fil-manifattura tan-<ref target="https://mt.wikipedia.org/wiki/Najlon">najlon</ref><ref target="https://mt.wikipedia.org/wiki/Il-Paġna_prinċipali#cite_note-119">[119]</ref><ref target="https://mt.wikipedia.org/wiki/Il-Paġna_prinċipali#cite_note-120">[120]</ref>, u l-batterju fil-ħamrija <hi rend="italic"><ref target="https://mt.wikipedia.org/wiki/Sphingobium">Sphingobium</ref></hi> li evolva direzzjoni metabolika kompletament ġdida li tiddegrada l-<ref target="https://mt.wikipedia.org/wiki/Pestiċida">pestiċida</ref> sintetiku <ref target="https://mt.wikipedia.org/wiki/Pentaklorofenol">pentaklorofenol</ref><ref target="https://mt.wikipedia.org/wiki/Il-Paġna_prinċipali#cite_note-121">[121]</ref><ref target="https://mt.wikipedia.org/wiki/Il-Paġna_prinċipali#cite_note-122">[122]</ref>.  Idea interessanti imma li għadha kontroversjali hi li xi adattamenti jistgħu jżidu l-ħila  tal-organiżmi li jiġġeneraw id-diversità ġenetika u li jadattaw bl-għażla naturali (jżidu l-evolvabbiltà tal-organiżmi)<ref target="https://mt.wikipedia.org/wiki/Il-Paġna_prinċipali#cite_note-123">[123]</ref><ref target="https://mt.wikipedia.org/wiki/Il-Paġna_prinċipali#cite_note-124">[124]</ref>.</p>
<p>Madankollu, ħafna karatteristiċi li jidhru li huma sempliċi adattamenti huma fil-fatt <ref target="https://mt.wikipedia.org/wiki/Eχ-attamenti">eχ-attamenti</ref>: strutturi li fil-bidu kienu adattati għal xi funzjoni, imma b'kumbinazzjoni saru utli għal xi funzjoni oħra fil-proċess<ref target="https://mt.wikipedia.org/wiki/Il-Paġna_prinċipali#cite_note-GouldStructP1235-125">[125]</ref>. Eżempju ta' dan hi l-gremxula Afrikana <hi rend="italic">Holaspis guentheri</hi> li żviluppat ras ċatta ħafna biex tkun tista' tinħeba fix-xquq, kif naraw meta nħarsu lejn qrabatha. Imma f'din l-ispeċi, ir-ras tant iċċattjat li tgħin il-gremxula żżom fl-arja meta taqbeż minn siġra għal oħra — <ref target="https://mt.wikipedia.org/wiki/Eχ-attament">eχ-attament</ref><ref target="https://mt.wikipedia.org/wiki/Il-Paġna_prinċipali#cite_note-GouldStructP1235-125">[125]</ref> Eżempju ieħor hu l-użu tal-enzimi mill-<ref target="https://mt.wikipedia.org/wiki/Glikoliżi">glikoliżi</ref> u l-<ref target="https://mt.wikipedia.org/wiki/Metaboliżmu_χenobijotiku">metaboliżmu χenobijotiku</ref> sabiex jaqdu bħala proteini strutturali msejħa <ref target="https://mt.wikipedia.org/wiki/Kristallini">kristallini</ref> ġewwa l-lentijiet ta' għajn l-organiżmi<ref target="https://mt.wikipedia.org/wiki/Il-Paġna_prinċipali#cite_note-126">[126]</ref><ref target="https://mt.wikipedia.org/wiki/Il-Paġna_prinċipali#cite_note-127">[127]</ref>.</p>
<figure><caption>Skeletru tal-baliena <hi rend="italic">Mysticeti</hi>, <hi rend="bold">a</hi> u <hi rend="bold">b</hi> jimmarkaw l-għadam tal-ġwienaħ, li kienu adattati mir-riġlejn ta’ quddiem: waqt li <hi rend="bold">c</hi> tindika għadam vestiġjali tar-riġlejn<ref target="https://mt.wikipedia.org/wiki/Il-Paġna_prinċipali#cite_note-transformation445-128">[128]</ref>.</caption></figure>
<p>Billi l-adattament iseħħ permezz ta' modifiki gradwali tal-istrutturi eżistenti, l-istrutturi, f'organiżmi li huma qraba, li jkollhom l-istess organizzazzjoni interna jista' jkollhom funzjonijiet differenti ħafna. Dan ġara billi l-istess struttura ntirtet mill-antenati u ġiet adattata biex tiffunzjona b'modi differenti. L-għadam ġol-ġwienaħ tal-friefet il-lejl, pereżempju, huma strutturalment simili għal idejn il-bniedem u l-ġwienaħ li tgħum bihom il-foka, billi dawn l-istrutturi kellhom nisel komuni minn antenat li wkoll kellu ħames swaba fit-tarf tal-membri ta' quddiem. Karatteristiċi anatomiċi strambi oħra, bħall-għadam fil-polz tal-<ref target="https://mt.wikipedia.org/wiki/Panda_Ġganta">Panda</ref> li jiffurmaw "saba' " falz, jindikaw li l-linjaġġ evoluttiv ta' organiżmu jista' jillimita x'adattamenti huma possibbli<ref target="https://mt.wikipedia.org/wiki/Il-Paġna_prinċipali#cite_note-129">[129]</ref>.</p>
<p>Matul l-adattament, xi strutturi jistgħu jitilfu l-funzjoni oriġinali tagħhom u jsiru "strutturi vestiġjali"<ref target="https://mt.wikipedia.org/wiki/Il-Paġna_prinċipali#cite_note-Fong-130">[130]</ref>. Strutturi bħal dawn jista' jkollhom ftit jew l-ebda funzjoni fl-ispeċi attwali, imma għandhom funzjoni ċara fl-ispeċi antenati, jew fi speċi qraba tagħhom. Fost l-eżempji insibu psewdoġeni<ref target="https://mt.wikipedia.org/wiki/Il-Paġna_prinċipali#cite_note-131">[131]</ref>, il-fdal ta' għajnejn bla funzjoni fil-ħut għomja li jgħixu fl-għerien<ref target="https://mt.wikipedia.org/wiki/Il-Paġna_prinċipali#cite_note-132">[132]</ref>, il-ġwienaħ fl-għasafar li ma jtirux<ref target="https://mt.wikipedia.org/wiki/Il-Paġna_prinċipali#cite_note-133">[133]</ref>,  u l-preżenza tal-għadam tal-baċin (ċintura pelvika) fil-balieni u s-sriep<ref target="https://mt.wikipedia.org/wiki/Il-Paġna_prinċipali#cite_note-134">[134]</ref>. Hemm ukoll eżempji ta' strutturi vestiġjali fil-bniedem ukoll, pereżempju, id-dras tal-għaqal<ref target="https://mt.wikipedia.org/wiki/Il-Paġna_prinċipali#cite_note-135">[135]</ref>, il-<ref target="https://mt.wikipedia.org/wiki/Kokkiġi">kokkiġi</ref><ref target="https://mt.wikipedia.org/wiki/Il-Paġna_prinċipali#cite_note-Fong-130">[130]</ref>, u l-<ref target="https://mt.wikipedia.org/wiki/Appendiċi_vermiformi">appendiċi vermiformi</ref><ref target="https://mt.wikipedia.org/wiki/Il-Paġna_prinċipali#cite_note-Fong-130">[130]</ref>.</p>
<p>Wieħed mill-prinċipji kritiċi tal-<ref target="https://mt.wikipedia.org/wiki/Ekoloġija">ekoloġija</ref> hu dak tal-esklużjoni kompetittiva: l-ebda żewġ speċi ma jistgħu jokkupaw l-istess niċċa fl-istess ambjent għal żmien twil <ref target="https://mt.wikipedia.org/wiki/Il-Paġna_prinċipali#cite_note-136">[136]</ref>. Allura, l-għażla naturali għandha t-tendenza li tisforza l-ispeċi li jadottaw <ref target="https://mt.wikipedia.org/wiki/Niċċa_ekoloġika">niċeċ ekoloġiċi</ref> differenti. Dan jista' jfisser li, pereżempju, żewġ speċi ta' ħut <ref target="https://mt.wikipedia.org/wiki/Cichlidae">Ċiklidi</ref> jadattaw li jgħixu f'żewġ <ref target="https://mt.wikipedia.org/wiki/Ħabitat">ħabitati</ref> differenti, biex hekk  jimminimizzaw il-kompetizzjoni għall-ikel bejniethom <ref target="https://mt.wikipedia.org/wiki/Il-Paġna_prinċipali#cite_note-137">[137]</ref>.</p>
<p>Bħal issa, waħda mill-oqsma ta' riċerka fil-<ref target="https://mt.wikipedia.org/wiki/Bijoloġija_evoluttiva_tal-iżvilupp">bijoloġija evoluttiva tal-iżvilupp</ref> hi l-iżvilupp bħala bażi tal-adattamenti u eχattamenti<ref target="https://mt.wikipedia.org/wiki/Il-Paġna_prinċipali#cite_note-138">[138]</ref>. Din ir-riċerka tħares lejn it-tnissil u l-evoluzzjoni tal-<ref target="https://mt.wikipedia.org/wiki/Embrijoġenesi">iżvilupp embrijoniku</ref> u kif modifiki tal-żvilupp u tal-proċessi tal-iżvilupp jipproduċu karatteristiċi ġodda<ref target="https://mt.wikipedia.org/wiki/Il-Paġna_prinċipali#cite_note-139">[139]</ref>. Dawn l-istudji wrew li l-evoluzzjoni tista' tbiddel l-iżvilupp biex jinħolqu strutturi ġodda, bħal strutturi embrijoniċi tal-għadam li jiffurmaw parti mill-widna nofsanija fil-mammiferi waqt  li minflok jiżviluppaw f'xedaq f'annimali oħra<ref target="https://mt.wikipedia.org/wiki/Il-Paġna_prinċipali#cite_note-140">[140]</ref>. Huwa possibbli wkoll li strutturi li ntilfu fl-evoluzzjoni jerġgħu jitfaċċaw mill-ġdid minħabba bidliet fil-ġeni tal-iżvilupp, bħal mutazzjoni fit-<ref target="https://mt.wikipedia.org/wiki/Tiġieġa">tiġieġ</ref> li ġġiegħel l-embrijoni jkabbru s-snien bħal dawk tal-<ref target="https://mt.wikipedia.org/wiki/Kukkudrill">kukkudrilli</ref><ref target="https://mt.wikipedia.org/wiki/Il-Paġna_prinċipali#cite_note-141">[141]</ref>. Issa qiegħed isir ċar li ħafna bidliet fl-għamla tal-organiżmi jiġu minn bidliet f'sett żgħir ta' ġeni kkonservati<ref target="https://mt.wikipedia.org/wiki/Il-Paġna_prinċipali#cite_note-142">[142]</ref>.</p>
Il-koevoluzzjoni
<p>L-interazzjonijiet bejn l-organiżmi jistgħu jipproduċu kemm kunflitt u kemm kooperazzjoni. Meta l-interazzjoni tkun bejn pari ta' speċi, bħal <ref target="https://mt.wikipedia.org/wiki/Patoġenu">patoġenu</ref> u l-ospiti, jew predaturi u l-priża, dawn l-ispeċi jistgħu jiżviluppaw settijiet ta' adattamenti. F'dal każ, l-evoluzzjoni ta' speċi waħda iġġiegħel adattamenti fi speċi oħra. Dawn il-bidliet fit-tieni speċi imbagħad, iġegħlu adattamenti ġodda fl-ewwel speċi. Dan iċ-ċiklu ta' għażla u reazzjoni hu msejjaħ <ref target="https://mt.wikipedia.org/wiki/Ko-evoluzzjoni">ko-evoluzzjoni</ref><ref target="https://mt.wikipedia.org/wiki/Il-Paġna_prinċipali#cite_note-143">[143]</ref>. Eżempju ta' dan hu l-produzzjoni ta' <ref target="https://mt.wikipedia.org/wiki/Tetrodotoxin">tetrodotoxin</ref> fit-tritun <hi rend="italic">Taricha granulosa</hi> u l-evoluzzjoni ta' reżistenza għat-tetrodotoxin fil-predaturi tiegħu, is-sriep <hi rend="italic">Thamnophis sirtalis</hi>. F'dal-par predatur-priża, it-tellieqa  għall-armi evoluttiva pproduċiet livelli għolja ta' tossina fit-tritun u livelli għolja ta' reżistenza li jaqblu magħhom fis-serp<ref target="https://mt.wikipedia.org/wiki/Il-Paġna_prinċipali#cite_note-144">[144]</ref></p>
Il-kooperazzjoni
<p>Madankollu, mhux l-interazzjonijiet kollha jinvolvu kunflitt bejn l-ispeċi<ref target="https://mt.wikipedia.org/wiki/Il-Paġna_prinċipali#cite_note-145">[145]</ref>. Evolvew ħafna każijiet ta' interazzjonijiet ta' ġid reċiproku. Pereżempju, hemm kooperazzjoni estrema bejn ix-xtieli u l-faqqiegħ mikorriżi li jikber fuq l-għeruq tagħhom u jgħin ix-xtieli biex jassorbu n-nutrijenti mill-ħamrija<ref target="https://mt.wikipedia.org/wiki/Il-Paġna_prinċipali#cite_note-146">[146]</ref>. Din hi relazzjoni reċiproka billi x-xtieli jipprovdu l-faqqiegħ biz-zokkor mill-fotosintesi. F'dal każ il-faqqiegħ infatti jikber ġewwa ċ-ċelluli tal-pjanti u dan jippermettilu ipartat in-nutrijenti mal-ospiti tiegħu, filwaqt li jibgħat sinjali li jrażżnu s-<ref target="https://mt.wikipedia.org/wiki/Sistema_immunitarja">sistema immunitarja</ref> tal-pjanti<ref target="https://mt.wikipedia.org/wiki/Il-Paġna_prinċipali#cite_note-147">[147]</ref>.</p>
<p>Evolvew wkoll koalizzjonijiet bejn organiżmi tal-istess speċi. Każ estrem huwa l-<ref target="https://mt.wikipedia.org/wiki/Ewsoċjalità">ewsoċjalità</ref> li nsibu fl-insetti soċjali, bħan-<ref target="https://mt.wikipedia.org/wiki/Naħla">naħal</ref>, <ref target="https://mt.wikipedia.org/wiki/Termiti">termiti</ref> u  <ref target="https://mt.wikipedia.org/wiki/Nemla">nemel</ref>, fejn insetti ħawlija jagħlfu u jgħassu numru żgħir ta' organiżmi fil-kolonja li għandhom il-ħila li jirriproduċu. Fuq skala iżgħar iċ-<ref target="https://mt.wikipedia.org/wiki/Ċelluli_somatiċi">ċelluli somatiċi</ref> li jagħmlu l-ġisem ta' annimal jillimitaw ir-riproduzzjoni tagħhom biex ikunu jistgħu iżommu organiżmu stabbli li mbagħad iżomm numru żgħir ta' ċelluli ġerminali tal-annimal biex jipproduċu l-ulied. Hawn, iċ-ċelluli somatiċi jirrispondu għal sinjali speċifiċi li jgħidulhom jekk jikbrux, jibqgħu kif inhuma, jew imutu. Jekk iċ-ċelluli jinjoraw dawn is-sinjali u jimmultiplikaw bla rażan, il-kobor tagħhom bla kontroll iġib il-kanċer<ref target="https://mt.wikipedia.org/wiki/Il-Paġna_prinċipali#cite_note-Bertram-25">[25]</ref>.</p>
<p>Hu maħsub li dawn l-eżempji ta' kooperazzjoni fi ħdan speċi evolvew bil-proċess tal-<ref target="https://mt.wikipedia.org/wiki/Għażla_ta'_qraba">għażla ta' qraba</ref>, fejn organiżmu jgħin fit-trobbija ta' wlied qrabatu <ref target="https://mt.wikipedia.org/wiki/Il-Paġna_prinċipali#cite_note-148">[148]</ref>. Dan l-għamil huwa "magħżul favur" għaliex jekk l-indivdwu li <hi rend="italic">jgħin</hi> fih alleli li jippromwovu l-attività ta' għajnuna, x'aktarx li l-qarib tiegħu għandu <hi rend="italic">wkoll</hi>  dawn alleli u hekk dawn l-alleli se jiġi mgħoddija<ref target="https://mt.wikipedia.org/wiki/Il-Paġna_prinċipali#cite_note-149">[149]</ref>. Fost il-proċessi l-oħra li jistgħu jippromwovu l-koperazzjoni hemm l-<ref target="https://mt.wikipedia.org/wiki/Għażla_tal-grupp">għażla tal-grupp</ref>, fejn il-kooperazzjoni tipprovdi benefiċċji għall-grupp ta' organiżmi<ref target="https://mt.wikipedia.org/wiki/Il-Paġna_prinċipali#cite_note-150">[150]</ref>.</p>
L-ispeċjazzjoni
<figure><caption>L-erba' mekkaniżmi tal-ispeċjazzoni</caption></figure>
<p>L-ispeċjazzjoni huwa l-proċess li bih speċi tinqasam f'żewġ speċi dixxendenti jew aktar<ref target="https://mt.wikipedia.org/wiki/Il-Paġna_prinċipali#cite_note-Gavrilets-151">[151]</ref>. Il-bijoloġi evoluttivi jqisu l-ispeċi bħala fenomeni statistiċi u mhux bħala kategoriji jew tipi. Din il-viżjoni hi kontra l-intuwizzjoni billi għadha aċċetata fil-wisa' l-idea klassika ta' speċi fejn din titqis bħala klassi ta' organiżmi eżemplifikata minn "tip" li għandu l-karatteristiċi komuni tal-ispeċi. Minflok, speċi huwa issa definit bħala linjaġġ li jevolvi separatament u li jifforma <ref target="https://mt.wikipedia.org/wiki/Introduzzjoni_għall-ġenetika">patrimonju ġenetiku</ref> wieħed. Għalkemm xi proprjetajiet bħall-ġenetika u l-morfoloġija jgħinu biex niddistingwu linjaġġi li jiġu minn xulxin mill-qrib, din id-definizzjoni mhijiex eżatta<ref target="https://mt.wikipedia.org/wiki/Il-Paġna_prinċipali#cite_note-152">[152]</ref>. Tabilħaqq, id-definizzjoni eżatta tat-terminu "speċi" għadha polemika, l-iżjed fil-każ tal-prokarjoti<ref target="https://mt.wikipedia.org/wiki/Il-Paġna_prinċipali#cite_note-153">[153]</ref> u din tissejjaħ il-"problema tal-ispeċi"<ref target="https://mt.wikipedia.org/wiki/Il-Paġna_prinċipali#cite_note-Queiroz-154">[154]</ref> Il-bijoloġi ipproponew sensiela ta' definizzjonijiet aktar preċiżi, iżda l-għażla tat-tifsira is-soltu tkun prammatka skont il-karatteristiċi tal-ispeċi studjati<ref target="https://mt.wikipedia.org/wiki/Il-Paġna_prinċipali#cite_note-Queiroz-154">[154]</ref>. Tipikament l-istudju bijoloġiku infatti jiffoka fuq il-popolazzjoni li hi grupp osservabbli ta' organiżmi <hi rend="italic">f'interazzjoni</hi>, aktar milli fuq l-ispeċi li hi grupp osservabbli ta' individwi <hi rend="italic">simili</hi>.</p>
<p>L-ispeċjazzjoni ġiet osservata bosta drabi kemm taħt kondizzjonijiet ikkontrollati fil-laboratorju kif ukoll fin-natura<ref target="https://mt.wikipedia.org/wiki/Il-Paġna_prinċipali#cite_note-155">[155]</ref> Fl-organiżmi li jirriproduċu sesswalment, l-ispeċjazzjoni tiġi minn iżolament riproduttiv segwit minn diverġenza ġenealoġika. Hemm erba' mekkaniżmi għall-ispeċjazzjoni. L-aktar komuni fl-annimali hija l-<ref target="https://mt.wikipedia.org/wiki/Speċjazzjoni_allopatrika">ispeċjazzjoni allopatrika</ref>, li tiġri f'popolazzjonijiet li jsibu ruħhom iżolati ġeografikament, bħal bil-frammentazzjoni tal-ħabitat jew il-migrazzjoni. L-għażla f'dawn il-kondizzjonijiet tista tipproduċi bidliet mgħaġġla ħafna fid-dehra u l-imġiba tal-organiżmi<ref target="https://mt.wikipedia.org/wiki/Il-Paġna_prinċipali#cite_note-156">[156]</ref> <ref target="https://mt.wikipedia.org/wiki/Il-Paġna_prinċipali#cite_note-Losos1997-157">[157]</ref>. Billi l-għażla u t-tkarkir jaġixxu indipendentement fuq popolazzjonijiet maqtugħa mill-kumplament tal-ispeċi, is-separazzjoni tista' fl-aħhar tipproduċi organiżmi li ma jistgħux jgħammru flimkien. <ref target="https://mt.wikipedia.org/wiki/Il-Paġna_prinċipali#cite_note-158">[158]</ref>.</p>
<p>It-tieni mekkaniżmu tal-ispeċjazzjoni hi l-<ref target="https://mt.wikipedia.org/wiki/Speċjazzjoni_peripatrika">ispeċjazzjoni peripatrika</ref>, li tiġri meta popolazzjonijiet żgħar ta' organiżmi jiġu iżolati f'ambjent ġdid. Din hi differenti mill-ispeċjazzjoni allopatrika fis-sens li l-popolazzjonijiet iżolati huma ħafna iżgħar fin-numru mill-popolazzjoni tal-ġenituri tagħhom. F'dal-każ ikun hemm speċjazzjoni mgħaġġla permezz ta' tkarkir ġenetiku mgħaġġel u tal-għażla fuq patrimonju ġenetiku żgħir; dan jissejjaħ l-<ref target="https://mt.wikipedia.org/wiki/Effett_fundatur">effett fundatur</ref> <ref target="https://mt.wikipedia.org/wiki/Il-Paġna_prinċipali#cite_note-159">[159]</ref>. </p>
<p>It-tielet mekkaniżmu tal-ispeċjazzjoni hi l-<ref target="https://mt.wikipedia.org/wiki/Speċjazzjoni_parapatrika">ispeċjazzjoni parapatrika</ref>. Din tixbaħ l-ispeċjazzjoni peripatrika fis-sens li popolazzjoni żgħira tidħol f'ħabitat ġdid, imma hi differenti fis-sens li ma jkunx hemm separazzjoni fiżika bejn dawn iż-żewġ popolazzjonijiet. Minflok, l-ispeċjazzjoni tiġi mill-evoluzzjoni ta' mekkaniżmi li jnaqqsu l-fluss tal-ġeni bejn iż-żewġ popolazzjonijiet<ref target="https://mt.wikipedia.org/wiki/Il-Paġna_prinċipali#cite_note-Gavrilets-151">[151]</ref>. Ġeneralment, dan jiġri meta jkun hemm bidla drastika fl-ambjent fil-ħabitat tal-ġenituri tal-ispeċi. Fost l-eżempji hemm dak tal-ħaxix <hi rend="italic">Anthoxanthum, Anthoxanthum odoratum</hi>, li ġarrab speċjazzjoni parapatrika b'reazzjoni għal tinġiż lokalizzat bil-metall mill-minjieri<ref target="https://mt.wikipedia.org/wiki/Il-Paġna_prinċipali#cite_note-160">[160]</ref>. F'dal-każ evolvew xtieli li għandhom reżistenza għal livelli għolja ta' metalli fil-ħamrija. L-għażla kontra t-tgħammir mal-popolazzjoni tal-ġenituri sensittiva għall-metall ġabet bidla bil-mod fiż-żmien it-twarrid tal-pjanti reżistenti għall-metall, li fl-aħħar ikkawżat iżolament riproduttiv għal kollox. L-għażla kontra ibridi bejn iż-żewġ popolazzjonijiet jistgħu ikunu l-kawża ta' <hi rend="italic">tisħiħ</hi>, jiġifieri l-evoluzzjoni ta' karatteristiċi li jħajru t-tgħammir fi ħdan speċi, kif ukoll "spostament tal-karattru", li jiġi meta żewġ speċi jsiru aktar distinti fid-dehra<ref target="https://mt.wikipedia.org/wiki/Il-Paġna_prinċipali#cite_note-161">[161]</ref>. </p>
<figure><caption>L-iżolament ġeografiku tal-isponsuni fil-<ref target="https://mt.wikipedia.org/wiki/Gżejjer_Galápagos">Gżejjer Galápagos</ref> ipproduċa 'l fuq minn tużżana speċi ġodda.</caption></figure>
<p>Fl-aħhar, fl-<ref target="https://mt.wikipedia.org/wiki/Ispeċjazzjoni_simpatrika">speċjazzjoni simpatrika</ref> speċi tiddiverġi  mingħajr iżolament ġeografiku jew bidliet fil-ħabitat. Dil-forma hi rari peress li anki ammont żgħir ta' <ref target="https://mt.wikipedia.org/wiki/Fluss_tal-ġeni">fluss tal-ġeni</ref> jista' jneħħi differenzi ġenetiċi bejn partijiet ta' popolazzjoni<ref target="https://mt.wikipedia.org/wiki/Il-Paġna_prinċipali#cite_note-162">[162]</ref>. Ġeneralment, l-ispeċjazzjoni simpatrika fl-annimali teħtieġ l-evoluzzjoni tad-differenzi ġenetiċi u t-tgħammir mhux każwali, it-tnejn, biex l-iżolament riproduttiv ikun jista' jevolvi<ref target="https://mt.wikipedia.org/wiki/Il-Paġna_prinċipali#cite_note-163">[163]</ref>. </p>
<p>Wieħed mit-tipi ta' speċjazzjoni simpatrika jinvolvi t-tgħammir bejn żewġ speċi li jiġu minn xulxin biex jipproduċu speċi ibrida ġdida. Dan mhux komuni fl-annimali billi l-ibridi fl-annimali s-soltu jkunu ħawlija. Dan hu minħabba li matul il-<ref target="https://mt.wikipedia.org/wiki/Meożi">meożi</ref>, il-kromożomi omoloġi minn kull ġenitur huma minn speċi differenti u ma jistgħux jgħamlu par jaqbel. Però, hu iktar komuni fix-xtieli billi x-xtieli sikwit jirduppjaw in- numru ta' kromożomi li jkollhom, biex jifformaw "poliplojdi". Dan jippermetti lill-kromożomi minn kull speċi tal-ġenituri li matul il-meożi jiffurmaw par li jaqbel, peress li l-kromożomi ta' kull ġenitur huma diġà rappreżentati minn par<ref target="https://mt.wikipedia.org/wiki/Il-Paġna_prinċipali#cite_note-164">[164]</ref>. Eżempju ta' speċjazzjoni ta' dan it-tip huwa  t-tgħammir bejn l-ispeċi tal-pjanti <hi rend="italic"><ref target="https://mt.wikipedia.org/wiki/Arabidopsis_thaliana">Arabidopsis thaliana</ref></hi> u <hi rend="italic">Arabidopsis arenosa</hi> li jagħti l-ispeċi ġdida <hi rend="italic">Arabidopsis suecica</hi> <ref target="https://mt.wikipedia.org/wiki/Il-Paġna_prinċipali#cite_note-165">[165]</ref>. Dan ġara madwar 20,000 ilu<ref target="https://mt.wikipedia.org/wiki/Il-Paġna_prinċipali#cite_note-166">[166]</ref>, u dan il-proċess ta' speċjazzjoni ittenna fil-laboratorju, u hekk jista' jsir studju tal-mekkaniżmi ġenetiċi li jidħlu f'dan il-proċess<ref target="https://mt.wikipedia.org/wiki/Il-Paġna_prinċipali#cite_note-167">[167]</ref>. Tabilħaqq, l-irduppjar tal-kromożomi fi speċi jista' jkun sikwit il-kawża tal-iżolament riproduttiv, billi nofs il-kromożomi irduppjati ma jitqabblux fit-tgħammir ma' organiżmi li ma rduppjawx<ref target="https://mt.wikipedia.org/wiki/Il-Paġna_prinċipali#cite_note-Semon-64">[64]</ref>. </p>
<p>Il-ġrajjiet ta' speċjazzjoni huma importanti fil-teorija tal-<ref target="https://mt.wikipedia.org/wiki/Ekwilibriju_punteġġjat">ekwilibriju punteġġjat</ref>, li tispjega l-iskema fir-reġistru tal-fossili fejn insibu li "jfaqqgħu" perjodi qsar  ta' evoluzzjoni bejn perjodi relattivament twal ta' stasis, fejn l-speċi ma jinbidlux relattivament<ref target="https://mt.wikipedia.org/wiki/Il-Paġna_prinċipali#cite_note-pe1972-168">[168]</ref> F'din it-teorija, l-ispeċjazzjoni u l-evoluzzjoni mgħaġġla huma marbuta,  u l-għażla naturali u t-tkarkir ġenetiku jaħdmu bl-akbar qawwa fuq organiżmi li jkunu qegħdin iġarrbu speċjazzjoni f'ħabitat ġdid jew f'popolazzjonijiet żgħar. Ir-riżultat hu li l-perjodi ta' stasis fir-reġistru tal-fossili jikkorrispondu mal-popolazzjoni tal-ġenituri, u l-organiżmi jġarrbu l-ispeċjazzjoni u l-evoluzzjoni mgħaġġla kienu f'popolazzjonijiet żgħar jew ambjenti ġeografikament ristretti, u għalhekk rari li ġew preżervati bħala fossili<ref target="https://mt.wikipedia.org/wiki/Il-Paġna_prinċipali#cite_note-169">[169]</ref>.</p>
L-estinzjoni
<figure><caption>Fossili ta' <hi rend="italic"><ref target="https://mt.wikipedia.org/wiki/Tarbosawru">Tarbosawru</ref></hi>. Id-<ref target="https://mt.wikipedia.org/wiki/Dinosawru">dinosawri</ref> li ma kinux itiru inqerdu fl-Estinzjoni Massiva tal-Kretakiku-Terzjarju fl-aħħar tal-perjodu Kretakiku</caption></figure>
<p>L-estinzjoni hi l-qirda ta' speċi sħiha. L-estinzjoni mhijiex ħaġa rari billi l-ispeċi l-ħin kollu jfeġġu permezz tal-ispeċjazzjoni, u jgħibu permezz tal-estinzjoni <ref target="https://mt.wikipedia.org/wiki/Il-Paġna_prinċipali#cite_note-170">[170]</ref>. Kważi l-ispeċji kollha tal-annimali u x-xtieli li qatt għexu fid-dinja issa huma estinti<ref target="https://mt.wikipedia.org/wiki/Il-Paġna_prinċipali#cite_note-171">[171]</ref>, u l-estinzjoni tidher li hi d-destin finali ta' kull speċi<ref target="https://mt.wikipedia.org/wiki/Il-Paġna_prinċipali#cite_note-172">[172]</ref>. Dawn l-estinzjonijiet ġraw il-ħin kollu matul l-istorja tal-ħajja, għalkemm ir-rata ta' estinzjoni taqbeż 'l fuq meta jkun hemm estinzjoni ta' massa kif jiġri kultant<ref target="https://mt.wikipedia.org/wiki/Il-Paġna_prinċipali#cite_note-Raup-173">[173]</ref>. L-"Estinzjoni Massiva tal-Kretakiku-Terzjarju", li matulha id-<ref target="https://mt.wikipedia.org/wiki/Dinosawru">dinosawri</ref> li ma' kinux itiru inqerdu, hi l-aktar magħrufa sew, iżda L-"Estinzjoni Massiva tal-Permjan-Trijassiku", aktar kmieni, kienet saħansitra aktar serja u fiha madwar 96 fil-mija tal-ispeċi inqerdu<ref target="https://mt.wikipedia.org/wiki/Il-Paġna_prinċipali#cite_note-Raup-173">[173]</ref>. L-"Estinzjoni Massiva tal-Oloċenu" hi l-estinzjoni tal-massa għaddejja bħal issa, assoċjata mal-espansjoni tal-umanità madwar id-dinja f'dawn l-aħħar ftit eluf ta' snin. Illum il-ġurnata r-rati ta' estinzjoni huma minn mitt sa elf darba akbar mir-rata tal-isfond, u sa 30 fil-mija tal-ispeċi jistgħu jinqerdu sa nofs is-seklu 21<ref target="https://mt.wikipedia.org/wiki/Il-Paġna_prinċipali#cite_note-174">[174]</ref>. Għemil il-bniedem hu l-kawża ewlenija tal-estinzjoni li qiegħda ssir bħal issa<ref target="https://mt.wikipedia.org/wiki/Il-Paġna_prinċipali#cite_note-175">[175]</ref>; it-<ref target="https://mt.wikipedia.org/wiki/Tisħin_globali">tisħin globali</ref> jista' jkompli jgħaġġilha fil-futur<ref target="https://mt.wikipedia.org/wiki/Il-Paġna_prinċipali#cite_note-176">[176]</ref>. </p>
<p>Ix-xjenzati għadhom ma fehmux sewwa s-sehem li għandha l-estinzjoni fl-evoluzzjoni u dan jista' jiddependi fuq liema tip ta' estinzjoni nkunu qegħdin inqisu<ref target="https://mt.wikipedia.org/wiki/Il-Paġna_prinċipali#cite_note-Raup-173">[173]</ref>. Il-kawżi ta' ġrajjiet kontinwi ta' estinzjoni "fuq livell baxx", li jagħmlu l-parti l-kbira ta' estinzjonijiet, jistgħu jkunu l-kompetizzjoni bejn l-ispeċi għal riżorsi limitati (esklużjoni kompetittiva). Jekk il-kompetizzjoni minn speċi oħrajn tbiddel il-probabbiltà li xi speċi jinqerdu, dan jista' jipproduċi għażla tal-ispeċi bħala livell ta' għażla naturali<ref target="https://mt.wikipedia.org/wiki/Il-Paġna_prinċipali#cite_note-Gould-84">[84]</ref>. L-estinzjonijiet tal-massa ta' kultant huma importanti wkoll, iżda minflok jaġixxu bħala forza selettiva, dawn inaqqsu drastikament id-diversità b'mod ġenerali u jġibu magħhom splużżjonijiet ta' evoluzzjoni mgħaġġla u speċjazzjoni f'dawk li jibqgħu ħajjin<ref target="https://mt.wikipedia.org/wiki/Il-Paġna_prinċipali#cite_note-177">[177]</ref>.</p>
L-istorja evoluttiva tal-ħajja
Il-bidu tal-ħajja
<p>Il-bidu tal-<ref target="https://mt.wikipedia.org/wiki/Ħajja">ħajja</ref> hu meħtieġ għall-evoluzzjoni bijoloġika, imma biex nirraġunaw li l-evoluzzjoni seħħet ladarba dehru l-organiżmi u biex nitkixxfu kif jiġri dan, ma hemmx bżonn inkunu nafu eżatt kif bdiet il-ħajja<ref target="https://mt.wikipedia.org/wiki/Il-Paġna_prinċipali#cite_note-178">[178]</ref>. Bħal issa l-consensus xjentifiku hu li l-<ref target="https://mt.wikipedia.org/wiki/Bijokimika">bijokimika</ref> komplessa li ssawwar il-ħajja ġejja minn reazzjonijiet kimiċi aktar sempliċi, iżda mhuwiex ċar kif dan seħħ<ref target="https://mt.wikipedia.org/wiki/Il-Paġna_prinċipali#cite_note-179">[179]</ref>. Xejn m'hu ċert dwar l-iżviluppi l-iktar bikrija fil-ħajja, l-istruttura tal-ewwel ħlejjaq ħajjin, jew l-identità u n-natura ta' xi antenat komuni jew xi patrimonju ġenetiku komuni<ref target="https://mt.wikipedia.org/wiki/Il-Paġna_prinċipali#cite_note-180">[180]</ref><ref target="https://mt.wikipedia.org/wiki/Il-Paġna_prinċipali#cite_note-181">[181]</ref>. Allura, m'hemm l-ebda consensus xjentifiku dwar kif bdiet il-ħajja, iżda fost il-proposti hemm molekuli awto-replikanti bħall-<ref target="https://mt.wikipedia.org/wiki/ARN">ARN</ref><ref target="https://mt.wikipedia.org/wiki/Il-Paġna_prinċipali#cite_note-182">[182]</ref><ref target="https://mt.wikipedia.org/wiki/Il-Paġna_prinċipali#cite_note-183">[183]</ref>, u l-assemblaġġ ta' ċelluli sempliċi. <ref target="https://mt.wikipedia.org/wiki/Il-Paġna_prinċipali#cite_note-184">[184]</ref>.</p>
In-nisel komuni
<figure><caption>L-<ref target="https://mt.wikipedia.org/wiki/Ominojdi">ominojdi</ref> tnisslu minn antenat komuni.</caption></figure>
<p>L-organiżmi kollha fuq l-<ref target="https://mt.wikipedia.org/wiki/Art">Art</ref> huma mnisslin minn antenat komuni wieħed jew patrimonju ġenetiku wieħed<ref target="https://mt.wikipedia.org/wiki/Il-Paġna_prinċipali#cite_note-185">[185]</ref>. L-ispeċi li jeżistu fil-preżent huma stadju wieħed fil-proċess tal-evoluzzjoni, u d-diversità tagħhom hi l-prodott ta' sensiela twila ta' ġrajjiet ta' speċjazzjoni u estinzjoni<ref target="https://mt.wikipedia.org/wiki/Il-Paġna_prinċipali#cite_note-186">[186]</ref>. L-ewwel deduzzjoni tad-dixxendenza komuni tal-organiżmi kienet ibbażata fuq erba' fatti sempliċi dwar l-organiżmi: L-ewwelnett, dawn għandhom firxa ġeografika li ma nistgħux nispjegawha b'adattament lokali. It-tieni, id-diversità tal-ħajja mhijiex sett ta' organiżmi li huma kompletament uniċi, iżda dawn l-organiżmi għandhom ħafna similaritajiet morfoloġiċi. It-tielet, xi karatteristiċi vestiġjali bl-ebda skop ċar jixbħu xi karatteristiċi li kellhom funzjoni fl-antenati, u fl-aħhar, li l-organiżmi jistgħu jiġu kklassifikati permezz ta' dan ix-xebh f'ġerarkija ta' gruppi mbejtin – li tixbaħ l-arblu tar-razza<ref target="https://mt.wikipedia.org/wiki/Il-Paġna_prinċipali#cite_note-Darwin-6">[6]</ref>. Madankollu, ir-riċerka moderna tissuġġerixxi li, minħabba t-trasferiment orizzontali tal-ġeni, din is-"<ref target="https://mt.wikipedia.org/wiki/Siġra_tal-ħajja">siġra tal-ħajja</ref>" tista' tkun ħafna aktar ikkomplikata minn sempliċi siġra bil-friegħi peress li xi ġeni infirxu indipendentement bejn speċi li jiġu minn xulxin fi'l bogħod ħafna<ref target="https://mt.wikipedia.org/wiki/Il-Paġna_prinċipali#cite_note-187">[187]</ref> <ref target="https://mt.wikipedia.org/wiki/Il-Paġna_prinċipali#cite_note-188">[188]</ref>.</p>
<p>L-ispeċi tal-imgħoddi ħallew ukoll xhieda tal-istorja evoluttiva tagħhom. Din ix-xhieda morfoloġika jew anatomika hi magħmula mill-<ref target="https://mt.wikipedia.org/wiki/Fossili">fossili</ref>, permezz tal-anatomija komparattiva tal-organiżm ta' llum <ref target="https://mt.wikipedia.org/wiki/Il-Paġna_prinċipali#cite_note-Jablonski-189">[189]</ref>. Bit-tqabbil tal-anatomija tal-ispeċi moderni ma' dik ta' dawk estinti, il-paleontoloġi jistgħu jinferixxu l-linjaġġi ta' dawk l-ispeċi. Madankollu, dan l-approċċ hu utli l-iżjed għall-organiżmi li kellhom partijiet tal-ġisem ibsin, bħal qxur, għadam jew snien. Barra minn hekk, billi l-prokarjoti bħall-<ref target="https://mt.wikipedia.org/wiki/Batterji">batterji</ref> u l-<ref target="https://mt.wikipedia.org/wiki/Archaea">arkej</ref> għandhom sett limitat ta' morfoloġiji komuni bejniethom, il-fossili tagħhom ma jipprovdux tagħrif dwar l-antenati tagħhom.</p>
<p>Dan l-aħħar, ix-xhieda għal nisel komuni ġiet mill-istudju tax-xebħ <ref target="https://mt.wikipedia.org/wiki/Bijokimika">bijokimiku</ref> bejn l-organiżmi. Pereżempju, iċ-ċelluli ħajjin kollha jużaw l-istess sett bażiku ta' <ref target="https://mt.wikipedia.org/wiki/Nucleotide">nucleotidi</ref> u <ref target="https://mt.wikipedia.org/wiki/Amminoaċtu">amminoaċti</ref><ref target="https://mt.wikipedia.org/wiki/Il-Paġna_prinċipali#cite_note-190">[190]</ref>. L-iżvilupp tal-<ref target="https://mt.wikipedia.org/wiki/Ġenetika_molekulari">ġenetika molekulari</ref> irrivela x-xhieda tal-evoluzzjoni li baqgħet midfuna fil-<ref target="https://mt.wikipedia.org/wiki/Ġenoma">ġenoma</ref> tal-organiżmi billi jagħti, permezz tal-<ref target="https://mt.wikipedia.org/wiki/Arloġġ_molekulari">arloġġ molekulari</ref> prodott mill-mutazzjonijiet, id-dati ta' meta l-ispeċi iddiverġew<ref target="https://mt.wikipedia.org/wiki/Il-Paġna_prinċipali#cite_note-191">[191]</ref>. Pereżempju dawn il-paraguni bejn is-sekwenzi tal-ADN urew kemm hemm xebħ ġenetiku fil-qrib bejn il-bniedem u u ċ-ċimpanżi u tefgħet xaqq dawl fuq meta eżista l-antenat komuni ta' dawn l-ispeċi<ref target="https://mt.wikipedia.org/wiki/Il-Paġna_prinċipali#cite_note-192">[192]</ref>.</p>
L-evoluzzjoni tal-ħajja
<figure><caption><ref target="https://mt.wikipedia.org/wiki/Siġra_filoġenetika">Is-siġra evoluttiva</ref> turi d-diverġenza tal-ispeċi moderni mill-antenat komuni tagħhom fiċ-ċentru<ref target="https://mt.wikipedia.org/wiki/Il-Paġna_prinċipali#cite_note-Ciccarelli-193">[193]</ref>. It-tliet <ref target="https://mt.wikipedia.org/wiki/Dominji_(bijoloġija)">dominji</ref> għandhom kuluri differenti:il-<ref target="https://mt.wikipedia.org/wiki/Batterji">batterji</ref> blu, l-<ref target="https://mt.wikipedia.org/wiki/Arkej">arkej</ref> ħodor , u l-<ref target="https://mt.wikipedia.org/wiki/Ewkarjoti">ewkarjoti</ref> ħomor.</caption></figure>
<p>Minkejja l-inċertezza dwar kif bdiet il-ħajja, hu ġeneralment aċċettat li l-prokarjoti ilhom jgħixu fuq l-Art minn madwar 3-4 biljun sena ilu<ref target="https://mt.wikipedia.org/wiki/Il-Paġna_prinċipali#cite_note-Cavalier-Smith-194">[194]</ref><ref target="https://mt.wikipedia.org/wiki/Il-Paġna_prinċipali#cite_note-195">[195]</ref>. Ma jidhirx li saru bidliet fil-<ref target="https://mt.wikipedia.org/wiki/Morfoloġija_(bijoloġija)">morfoloġija</ref> jew fl-organizzazzjoni ċellulari f'dawn l-organiżmi matul il-ftit biljuni ta' snin ta' wara<ref target="https://mt.wikipedia.org/wiki/Il-Paġna_prinċipali#cite_note-196">[196]</ref>.</p>
<p>Il-bidla l-kbira li misset fl-istruttura taċ-ċelluli kienet dik tal-ewkarjoti. Dawn ġew minn batterji antiki meta mbelgħu mill-antenati taċ-ċelluli ewkarjotiċi f'għaqda kooperattiva msejħa <ref target="https://mt.wikipedia.org/wiki/Endosimbjożi">endosimbjożi</ref><ref target="https://mt.wikipedia.org/wiki/Il-Paġna_prinċipali#cite_note-rgruqh-73">[73]</ref><ref target="https://mt.wikipedia.org/wiki/Il-Paġna_prinċipali#cite_note-Dyall-197">[197]</ref>. Il-batterji li mbelgħu u ċ-ċelluli li belgħuhom imbagħad evolvew flimkien u l-batterji saru jew <ref target="https://mt.wikipedia.org/wiki/Mitochondrion">mitokondrija</ref> jew <ref target="https://mt.wikipedia.org/wiki/Idroġenożomi">idroġenożomi</ref><ref target="https://mt.wikipedia.org/wiki/Il-Paġna_prinċipali#cite_note-198">[198]</ref>. L-istess ġara indipendentement lil xi organiżmi li jixbħu ċ-<ref target="https://mt.wikipedia.org/wiki/Ċijanobatterji">ċijanobatterji</ref> u dan wassal għall-formazzjoni tal-<ref target="https://mt.wikipedia.org/wiki/Kloroplasti">kloroplasti</ref> fl-alki u x-xtieli<ref target="https://mt.wikipedia.org/wiki/Il-Paġna_prinċipali#cite_note-199">[199]</ref>. Mhux magħruf meta dehru l-ewwel ċelluli ewkarjotiċi għalkemm nafu li tfaċċaw għall-ewwel darba bejn 1.6 - 2.7 biljun sena ilu.</p>
<p>L-istorja tal-ħajja baqgħet dik tal-ewkarjoti, il-prokarjoti, u l-arkej uniċellulari sa madwar 610 miljun sena ilu meta l-organiżmi multiċellulari bdew jidhru fl-ibħra fil-perjodu <ref target="https://mt.wikipedia.org/wiki/Ediacaran">Ediacaran</ref><ref target="https://mt.wikipedia.org/wiki/Il-Paġna_prinċipali#cite_note-Cavalier-Smith-194">[194]</ref><ref target="https://mt.wikipedia.org/wiki/Il-Paġna_prinċipali#cite_note-200">[200]</ref>. L-evoluzzjoni tal-multiċellularità seħħet f'bosta ġrajjiet indipendenti f'organiżmi differenti bħal fl-<ref target="https://mt.wikipedia.org/wiki/Sponża">isponoż</ref>, l-<ref target="https://mt.wikipedia.org/wiki/Phaeophyta">alki sofor</ref>, iċ-<ref target="https://mt.wikipedia.org/wiki/Ċijanobatterji">ċijanobatterji</ref>, il-moffa tat-tip <ref target="https://mt.wikipedia.org/wiki/Myxomycota">myxomycota</ref> u l-<ref target="https://mt.wikipedia.org/wiki/Myxobacteria">myxobacteria</ref><ref target="https://mt.wikipedia.org/wiki/Il-Paġna_prinċipali#cite_note-201">[201]</ref>.</p>
<p>Ftit wara li tfaċċaw dawn l-ewwel organiżmi multiċellulari, dehret kwantità tal-għaġeb ta' diversità bijoloġika matul madwar 10 miljun sena, fil-ġrajja imsejħa l-<ref target="https://mt.wikipedia.org/wiki/Splużjoni_Cambrijana">iSplużjoni Cambrijana</ref>. Matul daż-żmien il-maġġoranza tat-<ref target="https://mt.wikipedia.org/wiki/Phylum">tipi</ref> ta' annimali moderni dehru fir-reġistru tal-fossili, kif ukoll linjaġġi uniċi li wara sfaw estinti<ref target="https://mt.wikipedia.org/wiki/Il-Paġna_prinċipali#cite_note-Valentine-202">[202]</ref>. Ġew proposti bosta spjegazzjonijiet ta' kif faqqgħet l-isplużjoni Cambrijana, fosthom l-akkumulazzjoni tal-<ref target="https://mt.wikipedia.org/wiki/Ossiġenu">ossiġenu</ref> fl-<ref target="https://mt.wikipedia.org/wiki/Atmosfera">atmosfera</ref> bil-<ref target="https://mt.wikipedia.org/wiki/Fotosinteżi">fotosinteżi</ref><ref target="https://mt.wikipedia.org/wiki/Il-Paġna_prinċipali#cite_note-203">[203]</ref>.  Xi 500 miljun sena ilu, ix-xtieli u l-fungi kienu ikkolonizzaw id-dinja, u ftit wara ġew l-<ref target="https://mt.wikipedia.org/wiki/Antropodi">antropodi</ref> u annimali oħra<ref target="https://mt.wikipedia.org/wiki/Il-Paġna_prinċipali#cite_note-204">[204]</ref>. L-<ref target="https://mt.wikipedia.org/wiki/Anfibju">Anfibji</ref> dehru għall-ewwel darba madwar 300 miljun sena ilu, u warajhom ġew l-<ref target="https://mt.wikipedia.org/wiki/Amnijoti">amnijoti</ref> bikrija, imbagħad il-<ref target="https://mt.wikipedia.org/wiki/Mammiferu">mammiferi</ref> madwar 200 miljun sena ilu u l-<ref target="https://mt.wikipedia.org/wiki/Għasfur">għasafar</ref> madwar 100 miljun sena ilu (it-tnejn minn linjaġġi ta' xorta ta' "<ref target="https://mt.wikipedia.org/wiki/Rettili">rettili</ref>"). Madankollu, minkejja l-evoluzzjoni ta' dawn l-annimali kbar, l-organiżmi iżgħar simili għat-tipi li evolvew kmieni f'dan il-proċess għadhom suċċess kbir s'issa u jiddominaw l-<ref target="https://mt.wikipedia.org/wiki/Art">Art</ref>, fejn il-maġġoranza tal-<ref target="https://mt.wikipedia.org/wiki/Bijomassa_(ekoloġija)">bijomassa</ref> u ta' speċi  huma prokarjoti<ref target="https://mt.wikipedia.org/wiki/Il-Paġna_prinċipali#cite_note-Schloss-106">[106]</ref>.</p>
L-istorja tat-teorija evoluttiva
<figure><caption><ref target="https://mt.wikipedia.org/wiki/Charles_Darwin">Charles Darwin</ref> fl-età ta' 51 sena, meta kien għadu kif ippublika <hi rend="italic"><ref target="https://mt.wikipedia.org/wiki/Fuq_l-oriġni_tal-iSpeċi">Fuq l-oriġni tal-iSpeċi</ref> </hi></caption></figure>
<p>Xi ideat evoluttivi bħan-nisel komuni u t-trażmutazzjoni tal-speċi kienu ilhom jeżistu mill-inqas mis-seklu 6 QK, meta kien ipproponihom il-<ref target="https://mt.wikipedia.org/wiki/Filosofija_Griega">filosfu Grieg</ref> <ref target="https://mt.wikipedia.org/wiki/Anassimandru">Anassimandru</ref> (Ἀναξίμανδρος) <ref target="https://mt.wikipedia.org/wiki/Il-Paġna_prinċipali#cite_note-205">[205]</ref>. Fost l-oħrajn li qisu dawn l-ideat insibu  il-filosfu Grieg <ref target="https://mt.wikipedia.org/wiki/Empedokle">Empedokle</ref> (Ἐμπεδοκλῆς), il-filosfu-poeta Ruman, <ref target="https://mt.wikipedia.org/wiki/Lukrezju">Lukrezju</ref>, il-bijologu Għarbi, <ref target="https://mt.wikipedia.org/wiki/Al-Ġaħiż">Al-Ġaħiż</ref> <ref target="https://mt.wikipedia.org/wiki/Il-Paġna_prinċipali#cite_note-206">[206]</ref>, il- filosfu Persjan, Ibn Miskawajħ (ابن مسكوويه), l-<ref target="https://mt.wikipedia.org/wiki/Aħwa_tas-Safa">Aħwa tas-Safa</ref>, <ref target="https://mt.wikipedia.org/wiki/Il-Paġna_prinċipali#cite_note-207">[207]</ref> u l- filosfu Ċiniż, <ref target="https://mt.wikipedia.org/wiki/Żuwangżi">Żuwangżi</ref><ref target="https://mt.wikipedia.org/wiki/Il-Paġna_prinċipali#cite_note-208">[208]</ref>. Meta l-għarfien tal-bijoloġija kien qiegħed jikber fis-seklu 18, kien hemm filosofi tan-natura, fosthom <ref target="https://mt.wikipedia.org/wiki/Pierre_Louis_Maupertuis">Pierre Maupertuis</ref> fl-1745 u <ref target="https://mt.wikipedia.org/wiki/Erasmus_Darwin">Erasmus Darwin</ref> fl-1796, li pproponew xi ideat evoluttivi<ref target="https://mt.wikipedia.org/wiki/Il-Paġna_prinċipali#cite_note-209">[209]</ref>. L-ideat tal-bijologu <ref target="https://mt.wikipedia.org/wiki/Jean-Baptiste_Lamarck">Jean-Baptiste Lamarck</ref> dwar it-trażmutazzjoni tal-ispeċi kellhom influwenza mifruxa. <ref target="https://mt.wikipedia.org/wiki/Charles_Darwin">Charles Darwin</ref> ifformula l-idea tiegħu tal-<ref target="https://mt.wikipedia.org/wiki/Għażla_naturali">għażla naturali</ref> fl-1838 u kien għadu qiegħed jiżviluppa t-teorija tiegħu meta fl-1858 <ref target="https://mt.wikipedia.org/wiki/Alfred_Russel_Wallace">Alfred Russel Wallace</ref> bagħatlu teorija simili, u t-tnejn ġew ippreżentati flimkien lill-<hi rend="italic">Linnean Society</hi> ta' Londra<ref target="https://mt.wikipedia.org/wiki/Il-Paġna_prinċipali#cite_note-210">[210]</ref>. Fl-aħħar tal-1859, il-pubblikazzjoni minn Darwin ta' <hi rend="italic"><ref target="https://mt.wikipedia.org/wiki/Fuq_l-Oriġni_tal-iSpeċi">Fuq l-Oriġni tal-iSpeċi</ref></hi> spjegat l-għażla naturali bir-reqqa u ppreżentat xhieda qawwija għaliha li wasslet biex il-fatt li l-evoluzzjoni ġrat, jiġi aċċettat dejjem iżjed fil-wisa'.</p>
<p>Il-polemika dwar il-mekkaniżmi tal-evoluzzjoni kompliet, u Darwin ma setax jispjega minn fejn huma ġejjin il-varjazzjonijiet li jintirtu li taħdem fuqhom l-għażla naturali. Bħall Lamarck, hu kien jaħseb li l-ġenituri jgħaddu 'l uliedhom l-adattamenti miksuba matul ħajjithom<ref target="https://mt.wikipedia.org/wiki/Il-Paġna_prinċipali#cite_note-211">[211]</ref>, teorija li wara tlaqqmet <ref target="https://mt.wikipedia.org/wiki/Lamarckiżmu">Lamarckiżmu</ref><ref target="https://mt.wikipedia.org/wiki/Il-Paġna_prinċipali#cite_note-212">[212]</ref>. Fis-snin 1880 l-esperimenti ta' August Weismann urew li l-bidliet fl-użu u n-nuqqas ta' użu ma kinux jintirtu, u l-Lamarckiżmu bil-mod naqas mill-popolarità<ref target="https://mt.wikipedia.org/wiki/Il-Paġna_prinċipali#cite_note-ImaginaryLamarck-213">[213]</ref> <ref target="https://mt.wikipedia.org/wiki/Il-Paġna_prinċipali#cite_note-214">[214]</ref>. Iżjed importanti, Darwin ma setax jispjega kif il-karatteristiċi jgħaddu minn ġenerazzjoni għal ġenerazzjoni. Fl-1865 <ref target="https://mt.wikipedia.org/wiki/Gregor_Mendel">Gregor Mendel</ref> sab li l-karatteristiċi jintirtu b'mod prevedibbli<ref target="https://mt.wikipedia.org/wiki/Il-Paġna_prinċipali#cite_note-Weiling-215">[215]</ref>. Meta x-xogħol ta' Mendel ġie skopert mill-ġdid fis-snin 1900, in-nuqqas ta' qbil fuq ir-rata tal-evoluzzjoni mbassra mill-ġenetisti u l-bijometriċisti tal-bidu wassal għal nuqqas ta' qbil bejn il-mudelli tal-evoluzzjoni ta' Mendel u ta' Darwin.</p>
<p>Però kienet l-iskoperta mill-ġdid tax-xogħol pijunier ta' Gregor Mendel fuq il-prinċipji fundamentali tal-ġenetika (li Darwin u Wallace ma kinux jafu bih) minn <ref target="https://mt.wikipedia.org/wiki/Hugo_de_Vries">Hugo de Vries</ref> u oħrajn kmieni fis-snin 1900 li pprovda l-impetu għall-fehim aħjar ta' kif isseħħ il-varjazzjoni fil-karatteristiċi tal-pjanti u l-annimali. Din il-varjazzjoni hi l-qawwa ewlenija li tuża l-għażla naturali biex tifforma l-varjetà wiesgħa ta' karatteristiċi adattivi osservati fil-ħajja organika. Minkejja li <ref target="https://mt.wikipedia.org/wiki/Hugo_de_Vries">Hugo de Vries</ref> u l-ġenetiċisti l-oħra ta' kmieni kienu kritiċi ħafna tat-teorija tal-evoluzzjoni, ir-riskoperta u l-ħidma tagħom ta' wara, fl-aħħar ipprovdew sisien sodi li fuqha t-teorija tal-evoluzzjoni saret saħansitra aktar konvinċenti minn meta kienet oriġinarjament proposta<ref target="https://mt.wikipedia.org/wiki/Il-Paġna_prinċipali#cite_note-216">[216]</ref>.</p>
<p>Il-kontradizzjoni apparenti bejn it-teorija ta' Darwin tal-evoluzzjoni permezz tal-għażla naturali u x-xogħol ta’ Mendel ġiet rrikonċiljata fis-snin 1920 u 1930 minn bijoloġi evoluttivi bħal J.B.S. Haldane, Sewall Wright, u partikularment Ronald Fisher, li stabbilixxew is-sisien għat-twaqqif tal-qasam tal-<ref target="https://mt.wikipedia.org/wiki/Ġenetika_tal-popolazzjoni">ġenetika tal-popolazzjoni</ref>. Ir-riżultat li ħareġ kien is-<ref target="https://mt.wikipedia.org/wiki/Sinteżi_evoluttiva_moderna">sinteżi evoluttiva moderna</ref>: għaqda tal-evoluzzjoni permezz tal-għażla naturali u l-eredità Mendeljana<ref target="https://mt.wikipedia.org/wiki/Il-Paġna_prinċipali#cite_note-217">[217]</ref>. Fis-snin 1940, l-identifikazzjoni tal-<ref target="https://mt.wikipedia.org/wiki/ADN">ADN</ref> bħala l-materjal ġenetiku minn <ref target="https://mt.wikipedia.org/wiki/Oswald_Avery">Oswald Avery</ref> u l-kollegi tiegħu u wara l-pubblikazzjoni tal-istruttura tal-ADN minn <ref target="https://mt.wikipedia.org/wiki/James_D._Watson">James Watson</ref> u <ref target="https://mt.wikipedia.org/wiki/Francis_Crick">Francis Crick</ref> fl-1953, spjegaw il-bażi fiżika tal-eredità. Minn dak iż-żmien, il-<ref target="https://mt.wikipedia.org/wiki/Ġenetika">ġenetika</ref> u l-<ref target="https://mt.wikipedia.org/wiki/Bijoloġija_molekulari">bijoloġija molekulari</ref> saru parti mill-qalba saru tal-<ref target="https://mt.wikipedia.org/wiki/Bijoloġija_evoluttiva">bijoloġija evoluttiva</ref> u rrivoluzzjonaw il-qasam tal-<ref target="https://mt.wikipedia.org/wiki/Filoġenetika">filoġenetika</ref><ref target="https://mt.wikipedia.org/wiki/Il-Paġna_prinċipali#cite_note-Kutschera-11">[11]</ref>.</p>
<p>Fil-bidu tal-istorja tal-bijoloġija evoluttiva, ix-xjenzjati li bdew jaħdmu fiha kienu ġejjin l-ìżjed minn oqsma li huma tradizzjonalment orjentati lejn it-tassonomija, li bit-taħriġ speċjalizzat li kellhom fuq organiżmi partikulari ħarsu lejn problemi ġenerali fl-evoluzzjoni. Meta l-bijoloġija evoluttiva kibret bħala dixxiplina akkademika, partikolarment wara l-iżvilupp tas-sintesi evoluttiva moderna, bdiet tiġbed lejha ħafna nies mix-xjenzi bijoloġiċi aktar fil-wisgħa<ref target="https://mt.wikipedia.org/wiki/Il-Paġna_prinċipali#cite_note-Kutschera-11">[11]</ref>. Bħalissa l-istudju tal-bijoloġija evoluttiva tinvolvi xjenzati minn ħafna oqsma differenti bħall-<ref target="https://mt.wikipedia.org/wiki/Bijokimika">bijokimika</ref>, l-<ref target="https://mt.wikipedia.org/wiki/Ekoloġija">ekoloġija</ref>, il-<ref target="https://mt.wikipedia.org/wiki/Ġenetika">ġenetika</ref> u l-<ref target="https://mt.wikipedia.org/wiki/Fiżjoloġija">fiżjoloġija</ref>, u kunċetti evoluttivi jintużaw anki f’oqsma aktar imbiegħda bħall-<ref target="https://mt.wikipedia.org/wiki/Psikoloġija">psikoloġija</ref>, il-<ref target="https://mt.wikipedia.org/wiki/Mediċina">mediċina</ref>, il-<ref target="https://mt.wikipedia.org/wiki/Filosofija">filosofija</ref> u l-<ref target="https://mt.wikipedia.org/wiki/Informatika">informatika</ref>.Ir-riċerka fil-bijoloġija evoluttiv tas-seklu 21 tittratta  bosta oqsma fejn is-sintesi evoluttiva moderna jista' jkun li għandha bżonn modifiki jew estensjoni, bħal l-istima tal-importanza relattiva ta' bosta ideat dwar l-<ref target="https://mt.wikipedia.org/wiki/Unità_ta'_selezzjoni">unità ta' selezzjoni</ref> u l- <ref target="https://mt.wikipedia.org/wiki/Evolvabbiltà">evolvabbiltà</ref> u kif għandhom jiġu inkorporati għal kollox is-sejbiet tal-bijoloġija evoluttiva tal-iżvilupp<ref target="https://mt.wikipedia.org/wiki/Il-Paġna_prinċipali#cite_note-218">[218]</ref> <ref target="https://mt.wikipedia.org/wiki/Il-Paġna_prinċipali#cite_note-219">[219]</ref>.</p>
Ir-reazzjonijiet soċjali u kulturali
<figure><caption>La darba id-"<ref target="https://mt.wikipedia.org/wiki/Darwiniżmu">Darwiniżmu</ref>" kien sar aċċettat fis-snin 1870, bdew jidhru ħafna <ref target="https://mt.wikipedia.org/wiki/Karikatura">karikaturi</ref> ta' <ref target="https://mt.wikipedia.org/wiki/Charles_Darwin">Charles Darwin</ref> b'ġisem ta' xadina bħala simbolu tal-evoluzzjoni<ref target="https://mt.wikipedia.org/wiki/Il-Paġna_prinċipali#cite_note-Browne2003e-220">[220]</ref>.</caption></figure>
<p>Fis-seklu 19, l-iżjed wara l-pubblikazzjoni ta' <hi rend="italic"><ref target="https://mt.wikipedia.org/wiki/Dwar_l-oriġni_tal-iSpeċi">Dwar l-oriġni tal-iSpeċi</ref></hi> fl-1859, l-idea li l-ħajja kienet evolviet qajmet polemika akkademika sħuna madwar l-implikazzjonijiet filosofiċi, reliġjużi u soċjali tal-evoluzzjoni. Illum, il-fatt li l-organiżmi jevolvu mhux ikkontestata fil-<ref target="https://mt.wikipedia.org/wiki/Letteratura_xjentifika">letteratura xjentifika</ref> u s-sinteżi evoluttiva moderna hi aċċettata mill-parti kbira tax-xjenzjati<ref target="https://mt.wikipedia.org/wiki/Il-Paġna_prinċipali#cite_note-Kutschera-11">[11]</ref>. Madankollu, l-evoluzzjoni baqgħet kunċett polemiku għal xi gruppi reliġjużi<ref target="https://mt.wikipedia.org/wiki/Il-Paġna_prinċipali#cite_note-221">[221]</ref>.</p>
<p>Filwaqt li bosta reliġjonijiet u denominazzjonijiet irrikonċiljaw it-twemmin tagħhom mal-evoluzzjoni permezz ta' kunċetti bħall-<ref target="https://mt.wikipedia.org/wiki/Evoluzzjoni_teistika">evoluzzjoni teistika</ref>, hemm <ref target="https://mt.wikipedia.org/wiki/Kreazzjoniżmu">kreazzjonisti</ref> li jemmnu li l-leġġendi tal-ħolqien misjuba fir-reliġjonijiet tagħhom jikkontradixxu l-evoluzzjoni u jqajmu diversi oġġezzjonijiet għal evoluzzjoni<ref target="https://mt.wikipedia.org/wiki/Il-Paġna_prinċipali#cite_note-Ross2005-222">[222]</ref><ref target="https://mt.wikipedia.org/wiki/Il-Paġna_prinċipali#cite_note-ScottEC-97">[97]</ref>. Kif uriet ir-reazzjoni għall-pubblikazzjoni ta' <hi rend="italic"><ref target="https://mt.wikipedia.org/wiki/Vestiġji_tal-Istorja_Naturali_tal-Ħolqien">Vestiġji tal-Istorja Naturali tal-Ħolqien</ref> </hi> fl-1844, l-aktar aspett tal-bijoloġija evoluttiva li jqajjem diskussjoni hu l-implikazzjoni tal-<ref target="https://mt.wikipedia.org/wiki/Evoluzzjoni_umana">evoluzzjoni umana</ref> li l-fakultajiet mentali u morali tal-bniedem, li kienu meqjusa purament spiritwali, mhumiex distintivament mifrudin minn dawk ta' annimali oħra<ref target="https://mt.wikipedia.org/wiki/Il-Paġna_prinċipali#cite_note-bowler-5">[5]</ref>. F'xi pajjiżi, l-aktar fl-<ref target="https://mt.wikipedia.org/wiki/Stati_Uniti">iStati Uniti</ref> dawn it-tensjonijiet bejn ix-xjenza u r-reliġjon kebbsu l-polemika "ħolqien-kontra-evoluzzjoni" li hemm bħal issa, kunflitt reliġjuż li jiffokaw fuq il-pulitka u l-edukazzjoni pubblika<ref target="https://mt.wikipedia.org/wiki/Il-Paġna_prinċipali#cite_note-223">[223]</ref>. Filwaqt li hemm oqsma xjentifiċi oħra bħall-<ref target="https://mt.wikipedia.org/wiki/Kożmoloġija">kożmoloġija</ref><ref target="https://mt.wikipedia.org/wiki/Il-Paġna_prinċipali#cite_note-wmap-224">[224]</ref> u x-<ref target="https://mt.wikipedia.org/wiki/Xjenzi_tal-Art">xjenzi tal-Art</ref><ref target="https://mt.wikipedia.org/wiki/Il-Paġna_prinċipali#cite_note-zircon-225">[225]</ref> li ma jaqblux  mal-interpretazzjonijiet letterali ta' ħafna testi reliġjużi, dawk li jinterpretaw it-testi reliġjużi letteralment jattakaw ferm aktar il-bijoloġija evoluttiva milli lilhom.</p>
<p>Eżempju ieħor assoċjat mat-teorija evoluttiva, li issa hu ġeneralment meqjus mhux iġġustifikat, jissejjaħ bl-isem żbaljat "<ref target="https://mt.wikipedia.org/wiki/Darwiniżmu_Soċjali">Darwiniżmu Soċjali</ref>", laqam li ngħata fis-seklu 19 lit-teorija <ref target="https://mt.wikipedia.org/wiki/Malthusjaniżmu">Malthusjana</ref> tal-partit Brittaniku "Whig", żviluppata minn <ref target="https://mt.wikipedia.org/wiki/Herbert_Spencer">Herbert Spencer</ref> dwar ideat fuq is-"<ref target="https://mt.wikipedia.org/wiki/Sopravivenza_tal-iżjed_adattati">sopravivenza tal-iżjed adattati</ref>" fil-kummerċ u f'soċjetajiet umani sħaħ, u minn oħrajn li kienu jsostnu li l-<ref target="https://mt.wikipedia.org/wiki/Inugwaljanza_soċjali">inugwaljanza soċjali</ref>, s-<ref target="https://mt.wikipedia.org/wiki/Sessiżmu">sessiżmu</ref>, ir-<ref target="https://mt.wikipedia.org/wiki/Razziżmu">razziżmu</ref>  u l-<ref target="https://mt.wikipedia.org/wiki/Imperializmu">imperializmu</ref> kienu ġġustifikati<ref target="https://mt.wikipedia.org/wiki/Il-Paġna_prinċipali#cite_note-226">[226]</ref>. Madankollu, dawn l-ideat huma kontra l-fehmiet ta' <ref target="https://mt.wikipedia.org/wiki/Charles_Darwin">Darwin</ref> stess, u fl-opinjoni tax-xjenzati u l-filosfi ta' żmienna dawn l-ideat qatt ġew awtorizzati mit-teorija evoluttiva jew ġew imsaħħin mill-fatti<ref target="https://mt.wikipedia.org/wiki/Il-Paġna_prinċipali#cite_note-227">[227]</ref><ref target="https://mt.wikipedia.org/wiki/Il-Paġna_prinċipali#cite_note-228">[228]</ref><ref target="https://mt.wikipedia.org/wiki/Il-Paġna_prinċipali#cite_note-229">[229]</ref>.</p>
Applikazzjonijiet
<p>Il-bijoloġija evoluttiva, u b'mod partikolari l-fehim ta' kif l-organiżmi jevolvu permezz tal-għażla naturali, huwa qasam tax-xjenza li għandu ħafna applikazzjonijiet prattiċi<ref target="https://mt.wikipedia.org/wiki/Il-Paġna_prinċipali#cite_note-Bull-230">[230]</ref>. Waħda mill-applikazzjonijiet teknoloġiċi importanti tal-evoluzzjoni hi l-<ref target="https://mt.wikipedia.org/wiki/Għażla_artifiċjali">għażla artifiċjali</ref>, li hija l-għażla bil-ħsieb ta' ċerti karatteristiċi f'popolazzjoni ta' organiżmi. Il-bnedmin ilhom jużaw l-għażla l-artifiċjali għal eluf ta' snin fid-<ref target="https://mt.wikipedia.org/wiki/Domestikazzjoni">domestikazzjoni</ref> tax-xtieli u l-annimali<ref target="https://mt.wikipedia.org/wiki/Il-Paġna_prinċipali#cite_note-231">[231]</ref>. Dan l-aħħar, din ix-xorta ta' għażla saret parti vitali mill-<ref target="https://mt.wikipedia.org/wiki/Inġinerija_ġenetika">inġinerija ġenetika</ref>, fejn indikaturi li jistgħu jintgħażlu, bħall-ġeni ta' reżistenza antibijotika, jintużaw biex jiġi mmanipulat l-ADN fil-<ref target="https://mt.wikipedia.org/wiki/Bijoloġija_molekulari">bijoloġija molekulari</ref>. Huwa possibbli wkoll li tintuża ripetizzjoni ta' għażla u mutazzjoni biex jiġu evolvuti proteini bi proprjetajiet partikolari, bħal enzimi modifikati jew <ref target="https://mt.wikipedia.org/wiki/Antikorp">antikorpi</ref> ġodda, f'proċess imsejjaħ <ref target="https://mt.wikipedia.org/wiki/Evoluzzjoni_mmexxija">evoluzzjoni mmexxija</ref><ref target="https://mt.wikipedia.org/wiki/Il-Paġna_prinċipali#cite_note-232">[232]</ref>.</p>
<p>Billi nifhmu l-bidliet li seħħew matul l-evoluzzjoni ta' organiżmu, nistgħu niskopru l-ġeni meħtieġa għall-bini ta' partijiet tal-ġisem, ġeni li jista' jkollhom x'jaqsmu ma' <ref target="https://mt.wikipedia.org/wiki/Mard_ġenetiku">mard ġenetiku</ref> fil-bniedem<ref target="https://mt.wikipedia.org/wiki/Il-Paġna_prinċipali#cite_note-233">[233]</ref>. Pereżempju, it-<ref target="https://mt.wikipedia.org/wiki/Tetra_Messikana">tetra Messikana</ref> (<hi rend="italic">Astyanax mexicanus</hi>) hija ħuta tal-għerien <ref target="https://mt.wikipedia.org/wiki/Albiniżmu">albina</ref> li tilfet il-vista matul l-evoluzzjoni. It-tgħammir bejn popolazzjonijiet differenti ta' din il-ħuta pproduċa xi wlied b'għajnejn li jaħdmu, billi kienu saru mutazzjonijiet differenti fil-popolazzjonijiet iżolati li kienu evolvew  f'għerien differenti<ref target="https://mt.wikipedia.org/wiki/Il-Paġna_prinċipali#cite_note-234">[234]</ref>. Dan għen biex jiġu identifikati l-ġeni meħtieġa għall-vista u l-pigmentazzjoni, bħall-kristallini u r-riċettur tal-melanokortin 1<ref target="https://mt.wikipedia.org/wiki/Il-Paġna_prinċipali#cite_note-235">[235]</ref>. Bl-istess mod, mit-tqabbil tal-ġenomi tal-ħut tas-silġ tal-Antartiku (<hi rend="italic">Notothenioidei</hi>), li huma neqsin miċ-<ref target="https://mt.wikipedia.org/wiki/Ċelluli_ħomor">ċelluli ħomor</ref>, mal-qraba tagħhom, bħall-ħut taż-żebra (<hi rend="italic">Danio rerio</hi>), inkixfu l-ġeni meħtieġa biex jagħmlu dawn ċelluli tad-demm<ref target="https://mt.wikipedia.org/wiki/Il-Paġna_prinċipali#cite_note-236">[236]</ref>.</p>
<p>Billi l-evoluzzjoni tista' tipproduċi ħafna proċessi u xbieki ottimizzati għall-aħhar, għandha ħafna applikazzjonijiet fl-<ref target="https://mt.wikipedia.org/wiki/Informatika">informatika</ref>. F'dal-qasam, il-ħidma fuq is-simulazzjoni tal-evoluzzjoni bl-użu ta' algoritmi evoluttivi u ħajja artifiċjali bdiha Nils Aall Barricelli fis-snin 1960, u twessgħet minn Alex Fraser, li ppubblika sensiela ta' artikli dwar is-simulazzjoni tal-<ref target="https://mt.wikipedia.org/wiki/Għażla_artifiċjali">għażla artifiċjali</ref><ref target="https://mt.wikipedia.org/wiki/Il-Paġna_prinċipali#cite_note-237">[237]</ref>. L-evoluzzjoni artifiċjali saret metodu ta' ottimizzazzjoni rikonoxxut fil-wisa' bil-ħidma ta' Ingo Rechenberg fis-snin 1960 u kmieni fis-snin 1970, li uża strateġiji evoluttivi biex isolvi problemi komplessi fl-inġinerija<ref target="https://mt.wikipedia.org/wiki/Il-Paġna_prinċipali#cite_note-238">[238]</ref>. B’mod partikulari l-algoritmi ġenetiċi saru popolari permezz tal-kitba ta' John Holland<ref target="https://mt.wikipedia.org/wiki/Il-Paġna_prinċipali#cite_note-239">[239]</ref>. Waqt li l-interess akkademiku kiber, minħabba ż-żidiet drammatiċi fil-qawwa tal-kompjuters, saru possibbli applikazzjonijiet prattiċi, fosthom l-evoluzzjoni awtomatika tal-programmi tal-kompjuter<ref target="https://mt.wikipedia.org/wiki/Il-Paġna_prinċipali#cite_note-240">[240]</ref>. L-algoritmi evoluttivi issa jintużaw sabiex isolvu problemi multidimensjonali b'mod iktar effiċjenti milli bis-software magħmul min-nies, u wkoll għall-ottimizzazzjoni fl-ippjanar ta' sistemi<ref target="https://mt.wikipedia.org/wiki/Il-Paġna_prinċipali#cite_note-241">[241]</ref>.</p>


Ħoloq esterni


<list type="unordered"><item>(EN)  <ref target="http://www.newscientist.com/topic/evolution">Kullma qatt ridt taf fuq l-evoluzzjoni <hi rend="italic">New Scientist</hi></ref></item>
<item>(EN)  <ref target="http://science.howstuffworks.com/evolution/evolution.htm">Howstuffworks.com — Kif taħdem l-evoluzzjoni</ref></item>
<item>(EN)  <ref target="http://nationalacademies.org/evolution/">Riżorsi tal-Akkademji Nazzjonali fuq l-evoluzzjoni</ref></item>
<item>(EN)  <ref target="http://anthro.palomar.edu/synthetic/">It-teorija sintetika tal-evoluzzjoni: Introduzzjoni għal kunċetti u teoriji evoluttivi moderni</ref></item>
<item>(EN)  <ref target="http://evolution.berkeley.edu/">Understanding Evolution from University of California, Berkeley</ref></item>
<item>(EN)  <ref target="http://darwin-online.org.uk/">Ix-xogħol komplut ta' Charles Darwin Online</ref></item>
<item>(EN)  <ref target="http://www.rationalrevolution.net/articles/understanding_evolution.htm">Il-fehma tal-evoluzzjoni: Storja, Teorija, Xhieda u Implikazzjonijiet</ref></item>
<item>(EN)  <ref target="http://ascb.org/ibioseminars/brenner/brenner1.cfm">X'jistgħu jgħidulna l-ġenomi fuq l-imgħoddi tagħna</ref> – taħdita minn <ref target="https://mt.wikipedia.org/wiki/Sydney_Brenner">Sydney Brenner</ref></item>
<item>(EN)  <ref target="http://ascb.org/ibioseminars/kirschner/kirschner1.cfm">L-oriġni tal-vertebrati</ref> – taħdita minn <ref target="https://mt.wikipedia.org/wiki/Marc_Kirschner">Marc Kirschner</ref></item>
<item>(FR)  <ref target="http://www.cnrs.fr/cw/dossiers/dosevol/accueil.html">L-evoluzzjoni. Mill-oriġni tal-ħajja għall-oriġni tal-bniedem</ref>, Centre national de la recherche scientifique|CNRS (France).</item>
<item>(IT)  <ref target="http://www.bioinfovet.unimi.it/binfovet/bioin/biatica/stpa/evol/homepage.htm">Mid-dinosawri għall-għasafar</ref></item>
<item>(IT)  <ref target="http://www.pikaia.eu/homepage.htm">Pikaia, il-portal tal-evoluzzjoni</ref></item>
<item>(EN)  <ref target="http://pages.britishlibrary.net/charles.darwin/">Il-kitba ta' Charles Darwin</ref></item>
<item>(EN)  <ref target="http://www.genomenewsnetwork.org/categories/index/genome/evolution.php">Evolution News from Genome News Network </ref></item>
<item>(EN)  <ref target="http://www.nap.edu/books/0309063647/html/">National Academy Press: Teaching About Evolution and the Nature of Science </ref></item>
<item>(EN)  <ref target="http://www.evolution.mbdojo.com/evolution-for-beginners.html">Evolution for beginners</ref></item>
<item>(EN)  <ref target="http://www.rmcybernetics.com/science/cybernetics/ai.htm">RMCybernetics - AI</ref> Evolution can create emergent behavior in a computer program]</item>
<item>(EN)  <ref target="http://www.actionbioscience.org/evolution/lenski.html">"Evolution: Fact and Theory" di Richard E. Lenski </ref></item>
<item>(EN)  <ref target="http://www.panspermia.org/neodarw.htm">"Neo-Darwinism: The Current Paradigm"</ref></item>
<item>(EN)  <ref target="http://www.life.uiuc.edu/animalbiology/cheng/Chen%20et%20al-PNAS97b.pdf">"Convergent evolution of antifreeze glycoproteins in Antarctic notothenioid fish and Arctic cod"</ref></item>
<item>(ES)  <ref target="http://www.sindioses.org/cienciaorigenes/evolucion.html">Stephen Jay Gould: La Evolución Biológica como un hecho y como una teoría</ref></item>
<item>(ES)  <ref target="http://biologia.uab.es/divulgacio/evol.html">La evolución biológica. Artículo de Antonio Barbadilla donde se exponen los conceptos de evolución y selección natural.</ref></item>
<item>(ES)  <ref target="http://www.evolutionibus.info/">Evolutionibus</ref></item>
<item>(EN)  <ref target="http://www.pbs.org/wgbh/evolution/">Vjaġġ għal minn fejn ġejna u fejn sejrin</ref></item>
<item>(ES)  <ref target="http://www.iieh.org/">Evolución y Ambiente</ref></item>
<item>(ES)  <ref target="http://www.philosophica.info/voces/evolucion/Evolucion.html">Collado González, Santiago, <hi rend="italic">Teoría de la Evolución</hi>, en Philosophica: Enciclopedia filosófica on line</ref></item></list>
</text></body></html>