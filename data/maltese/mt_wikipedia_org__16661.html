<html><body><text id="wikipedia_mt_wikipedia_org__16661.html" ns="0" revid="262541" sourceurl="https://mt.wikipedia.org/wiki/Stoj%C4%8Bi%C5%BCmu" title="Stojċiżmu" type="wikipedia">Stojċiżmu<figure><caption><ref target="https://mt.wikipedia.org/wiki/Żenone_ta'_Ċizju">Żenone ta' Ċizju</ref> (c.334 QK – c.262 QK), fundatur</caption></figure>
<p>L-i<hi rend="bold">Stojċiżmu</hi> (Grieg <hi rend="italic">Στωικισμός</hi>) huwa skola ta' <ref target="https://mt.wikipedia.org/wiki/Filosofija_Ellenistika">filosofija Ellenistika</ref> mwaqqfa f'<ref target="https://mt.wikipedia.org/wiki/Ateni">Ateni</ref> minn <ref target="https://mt.wikipedia.org/wiki/Żenone_ta'_Ċizju">Żenone ta' Ċizju</ref> fis-snin bikrin tas-seklu III QK. L-Istoċji kienu jemmnu li l-emozzjonijiet distruttivi jirriżultaw minn żbajli fil-ġudizzju, u li <ref target="https://mt.wikipedia.org/wiki/Għaref_(Sophos)">għaref</ref>, jew "persuna ta' perfezzjoni morali u intellettwali," ma tbatix minn emozzjonijiet bħal dawn.<ref target="https://mt.wikipedia.org/wiki/Il-Paġna_prinċipali#cite_note-Stoicism-1">[1]</ref></p>
<p>L-Istojċi kienu interessati ferm fir-relazzjoni attiva bejn id-<ref target="https://mt.wikipedia.org/wiki/Determiniżmu">determiniżmu</ref> kożmiku u r-<ref target="https://mt.wikipedia.org/wiki/Rieda_ħielsa">rieda ħielsa</ref> tal-bniedem, u t-twemmin li huwa <ref target="https://mt.wikipedia.org/wiki/Virtù">virtwuż</ref> li wieħed ikollu <ref target="https://mt.wikipedia.org/wiki/Prohairesis">rieda</ref> (msejħa <hi rend="italic"><ref target="https://mt.wikipedia.org/wiki/Prohairesis">prohairesis</ref></hi>) li tkun taqbel man-natura. Minħabba dan, l-Istojċi ppreżentaw il-filosofija tagħhom bħala mod ta' ħajjaa, u għallmu li l-aħjar indikazzjoni ta' liema filosofija wieħed iħaddan ma kenitx dak li wieħed jgħid, imma dak li wieħed jagħmel.<ref target="https://mt.wikipedia.org/wiki/Il-Paġna_prinċipali#cite_note-2">[2]</ref></p>
<p>L-Istojċi li dehru iktar tard, <ref target="https://mt.wikipedia.org/wiki/Seneka_ż-Żgħir">Seneka</ref> u <ref target="https://mt.wikipedia.org/wiki/Epittetu">Epittetu</ref>, emfażizzaw li minħabba li l-"virtù hi biżżejjed għall-kuntentizza," l-għaref huwa immuni għall-isfortuna. Dat-twemmin huwa simili għat-tifsira tal-frażi 'kalma stojka', għalkemm il-frażi ma tinkludix il-pożizzjoni etika radikali tal-Istojċi li l-<hi rend="italic">għaref</hi> biss jista' jiġi meqjus verament ħieles, u li l-korruzzjonijiet morali huma kollha vizzjużi bl-istess mod.<ref target="https://mt.wikipedia.org/wiki/Il-Paġna_prinċipali#cite_note-Stoicism-1">[1]</ref></p>
<p>Mit-twaqqif tagħha, id-duttrina Stojka kienet filosofija popolari u dewwiema, b'appoġġ madwar il-<ref target="https://mt.wikipedia.org/wiki/Greċja_Antika">Greċja</ref> u l-<ref target="https://mt.wikipedia.org/wiki/Imperu_Ruman">Imperu Ruman</ref>, inkluż mill-Imperatur <ref target="https://mt.wikipedia.org/wiki/Marku_Awrelju">Marku Awrelju</ref>, sal-għeluq tal-iskejjel kollha tal-filosofija fis-sena 529 WK, b'ordni tal-Imperatur <ref target="https://mt.wikipedia.org/wiki/Ġustinjanu_I">Ġustinjanu I</ref>, li ra l-karattru <ref target="https://mt.wikipedia.org/wiki/Pagan">pagan</ref> tagħhom  bħala kunfliġġenti mat-twemmin Nisrani.<ref target="https://mt.wikipedia.org/wiki/Il-Paġna_prinċipali#cite_note-Agathias-3">[3]</ref></p>

Prinċipji Bażiċi

<p>L-Istojċi pprovdew deskrizzjoni unifikata tad-dinja, li tikkonsisti f'<ref target="https://mt.wikipedia.org/wiki/Loġika">loġika</ref> formali, <ref target="https://mt.wikipedia.org/wiki/Fiżika">fiżika</ref> li m'hiex <ref target="https://mt.wikipedia.org/wiki/Nondwaliżmu">dwalistika</ref>, u <ref target="https://mt.wikipedia.org/wiki/Etika">etika</ref> <ref target="https://mt.wikipedia.org/wiki/Naturaliżmu_(filosofija)">naturalista</ref>. Minn dawn, huma emfażizzaw l-etika bħala l-għan prinċipali tal-għarfien tal-bniedem, allura t-teoriji loġiċi tagħhom kienu iktar ta' interess għal filosfi li ġew aktar tard.</p>
<p>L-istojċiżmu jippromwovi l-iżvilupp tal-awto-kontroll u l-fortitudni bħala mezz kif wieħed jegħleb <ref target="https://mt.wikipedia.org/wiki/Emozzjonijiet">emozzjonijiet</ref> distruttivi; il-filosofija ssostni li aktar ma wieħed isir ħassieb ċar u mingħajr preġudizzju, wieħed joqrob dejjem iktar biex jifhem ir-raġunament universali (<hi rend="italic"><ref target="https://mt.wikipedia.org/wiki/Logos">logos</ref></hi>). Aspett importanti tal-istojċiżmu jinvolvi t-titjib tas-saħħa morali u etika tal-individwu: "<hi rend="italic">Il-virtù</hi> tikkonsisti f'<hi rend="italic">rieda</hi> li taqbel man-Natura."<ref target="https://mt.wikipedia.org/wiki/Il-Paġna_prinċipali#cite_note-Russell-5">[5]</ref> Dan il-prinċipju japplika wkoll għar-relazzjonijiet interpersonali; "biex wieħed ikun ħieles mir-rabja, mill-għira, u l-ġelożija,"<ref target="https://mt.wikipedia.org/wiki/Il-Paġna_prinċipali#cite_note-Russell1-6">[6]</ref> wieħed għandu jaċċetta anke li l-iskjavi huma "daqs nies oħra, għaliex il-bnedmin kollha huma prodott tan-natura bl-istess mod."<ref target="https://mt.wikipedia.org/wiki/Il-Paġna_prinċipali#cite_note-Russell5-7">[7]</ref></p>
<p>L-etika Stojka tħaddan prospettiva <ref target="https://mt.wikipedia.org/wiki/Deterministika">deterministika</ref>; rigward dawk neqsin mill-virtǜ Stojka, <ref target="https://mt.wikipedia.org/wiki/Cleanthes">Cleanthes</ref> darba qal li r-raġel ħażin huwa bħal "kelb marbut ma' karru, imġiegħel imur kulfejn imur il-karru."<ref target="https://mt.wikipedia.org/wiki/Il-Paġna_prinċipali#cite_note-Russell-5">[5]</ref> Dak li għandu l-virtǜ Stojka, min-naħa l-oħra, jibdel għemilu biex jaqbel mad-dinja u jibqa', fi kliem Epittetu, "marid iżda kuntent, fil-periklu iżda kuntent, qed imut iżda kuntent, eżiljat iżda kuntent, fil-grazzja u kuntent,"<ref target="https://mt.wikipedia.org/wiki/Il-Paġna_prinċipali#cite_note-Russell1-6">[6]</ref> u b'dan il-mod jippostula rieda individwali "kompletament awtonoma", u fl-istess ħin univers li huwa "riġidament deterministiku, sħiħ u waħdani".</p>
<p>Fid-dinja Ellenistika u fl-Imperu Ruman, l-Istojċiżmu kien l-aktar filosofija popolari fost dawk edukati,<ref target="https://mt.wikipedia.org/wiki/Il-Paġna_prinċipali#cite_note-8">[8]</ref> daqshekk li, fi kliem <ref target="https://mt.wikipedia.org/wiki/Gilbert_Murray">Gilbert Murray</ref> "kważi s-suċċessuri kollħa ta' <ref target="https://mt.wikipedia.org/wiki/Alessandru_l-Kbir">Alessandu</ref> [...] stqarru lilhom infushom Stojċi."<ref target="https://mt.wikipedia.org/wiki/Il-Paġna_prinċipali#cite_note-9">[9]</ref></p>

Storja
<figure><caption><ref target="https://mt.wikipedia.org/wiki/Antistene">Antistene</ref>, fundatur tal-iskola Ċinika</caption></figure>
<p>Għall-ħabta tas-sena 301 QK, <ref target="https://mt.wikipedia.org/wiki/Żenone_ta'_Ċizju">Żenone ta' Ċizju</ref> beda jgħallem il-filosofija fl-<ref target="https://mt.wikipedia.org/wiki/Stoa_Poikile">Stoa Poikile</ref> (i.e., "il-veranda mprittra"), minn fejn il-filosofija tiegħu ħadet isimha.<ref target="https://mt.wikipedia.org/wiki/Il-Paġna_prinċipali#cite_note-10">[10]</ref> Bil-maqlub ta' skejjel filosofiċi oħrajn, fosthom l-<ref target="https://mt.wikipedia.org/wiki/Epikurej">Epikurej</ref>, Żenone għażel li jgħallem il-filosofija tiegħu fi spazju pubbliku, <ref target="https://mt.wikipedia.org/wiki/Loġoġ">loġoġ</ref> li jgħatu għall-iktar misraħ ċentrali t'Ateni, l-<ref target="https://mt.wikipedia.org/wiki/Agora_f'Ateni">Agora</ref>.</p>
<p>L-ideat ta' Żenone żviluppaw minn dawk taċ-<ref target="https://mt.wikipedia.org/wiki/Ċiniċi">Ċiniċi</ref>, li l-fundatur tagħhom, <ref target="https://mt.wikipedia.org/wiki/Antistene">Antistene</ref>, kien dixxiplu ta' <ref target="https://mt.wikipedia.org/wiki/Sokrate">Sokrate</ref>. L-iktar dixxiplu influwenti ta' Żenone kien <ref target="https://mt.wikipedia.org/wiki/Krisippu">Krisippu</ref>, li kien responsabbli tal-iffurmar ta' dak li llum jissejjaħ Stojċiżmu. Stojċi Rumani li ġew iktar tard iffukaw fuq it-tagħlim ta' ħajja f'armonija mal-univers, li fuqu wieħed m'għandu ebda kontroll dirett.</p>
<p>L-istudjużi ġeneralment jaqsmu l-istorja tal-Istojċiżmu fi tliet fażijiet:</p>
<list type="unordered"><item>L-Istoa Bikrija, minn meta ġiet fundata l-iskola minn Żenone sa <ref target="https://mt.wikipedia.org/wiki/Antipatru_ta'_Tarsu">Antipatru</ref>;</item>
<item>L-Istoa Nofsana, li tinkludi lil <ref target="https://mt.wikipedia.org/wiki/Panazju">Panazju</ref> u lil <ref target="https://mt.wikipedia.org/wiki/Posidonju">Posidonju</ref>;</item>
<item>L-Istoa tal-Aħħar, li tinkludi lil <ref target="https://mt.wikipedia.org/wiki/Mużonju_Rufu">Mużonju Rufu</ref>, lil <ref target="https://mt.wikipedia.org/wiki/Seneka_ż-Żgħir">Seneka</ref>, lil <ref target="https://mt.wikipedia.org/wiki/Epittetu">Epittetu</ref>, u lil <ref target="https://mt.wikipedia.org/wiki/Marku_Awrelju">Marku Awrelju</ref>.</item></list>
<p>Kif jgħid <ref target="https://mt.wikipedia.org/wiki/A._A._Long">A. A. Long</ref>, ma ssopraviva l-ebda xogħol Stojku sħiħ mill-ewwel żewġ fażijiet tal-Istojċiżmu. Baqa' biss kitbiet Rumani mill-Istoa tal-Aħħar.<ref target="https://mt.wikipedia.org/wiki/Il-Paġna_prinċipali#cite_note-11">[11]</ref></p>
Loġika Stojka
Loġika Propożizzjonali
<p><ref target="https://mt.wikipedia.org/wiki/Djodoru_Kronu">Djodoru Kronu</ref>, wieħed mill-għalliema ta' Żenone, huwa kkunsidrat l-ewwel filosfu li introduċa u żviluppa l-metodu loġiku magħruf bħala l-<ref target="https://mt.wikipedia.org/wiki/Loġika_propożizzjonali">loġika propożizzjonali</ref>. Dan huwa metodu bbażat fuq stqarrijiet u propożizzjonijiet, iktar milli termini, u dan jagħmlu differenti ħafna mil-<ref target="https://mt.wikipedia.org/wiki/Loġika_tat-termini">loġika tat-termini</ref> t'<ref target="https://mt.wikipedia.org/wiki/Aristotli">Aristotli</ref>. Iktar tard, <ref target="https://mt.wikipedia.org/wiki/Krisippu">Krisippu</ref> żviluppa dan il-metodu loġiku f'sistema li saret magħrufa bħala l-<ref target="https://mt.wikipedia.org/wiki/Loġika_Stojka">loġika Stojka</ref> u inkluda sistema deduttiva (is-silloġistika Stojka) li kienet meqjusa rivali tas-silloġistika t'Aristotli. Fis-seklu XX qam interess interess ġdid fil-loġika Stojka, meta żviluppi importanti fil-loġika kienu bbażati fuq il-loġika propożizzjonali. <ref target="https://mt.wikipedia.org/wiki/Susanne_Bobzien">Susanne Bobzien</ref> tgħid li "l-ħafna xebħ bejn il-loġika filosofika ta' Krisippu u dik ta' <ref target="https://mt.wikipedia.org/wiki/Gottlob_Frege">Gottlob Frege</ref> huwa impressjonanti."<ref target="https://mt.wikipedia.org/wiki/Il-Paġna_prinċipali#cite_note-Bobzien-12">[12]</ref></p>
<p>Bobzien tinnota wkoll li "Krisippu kiteb 'il fuq minn 300 ktieb dwar il-loġika, tista' tgħid fuq is-suġġetti kollha li jikkonċernaw 'il-loġika tal-lum, inkluż it-<ref target="https://mt.wikipedia.org/wiki/Teorija_tal-atti_lingwistiċi">teorija tal-atti lingwistiċi</ref>, l-analiżi tas-sentenzi, espressjonijiet singulari u plurali, tipi ta'  <ref target="https://mt.wikipedia.org/wiki/Predikat_(loġika_matematika)">predikati</ref>, l-<ref target="https://mt.wikipedia.org/wiki/Indessicalità">indessikali</ref>, <ref target="https://mt.wikipedia.org/wiki/Kwantifikazzjoni_eżistenzjali">propożizzjonijiet eżistenzjali</ref>, il-<ref target="https://mt.wikipedia.org/wiki/Konnettivi_loġiċi">konnettivi sentenzjali</ref>, in-<ref target="https://mt.wikipedia.org/wiki/Negattiv">negattivi</ref>, id-<ref target="https://mt.wikipedia.org/wiki/Diżġunzjoni_loġika">diżġunzjoni</ref>, il-<ref target="https://mt.wikipedia.org/wiki/Prova_kondizzjonali">kondizzjonali</ref>, il-<ref target="https://mt.wikipedia.org/wiki/Konsegwenz_loġika">konsegwenz loġika</ref>, l-forom t'<ref target="https://mt.wikipedia.org/wiki/Argument_validu">argumenti validi</ref>, it-<ref target="https://mt.wikipedia.org/wiki/Loġika_deduttiva">teorija tad-deduzzjoni</ref>, il-<ref target="https://mt.wikipedia.org/wiki/Loġika_propożizzjonali">loġika propożizzjonali</ref>, il-<ref target="https://mt.wikipedia.org/wiki/Loġika_modali">loġika modali</ref>, il-<ref target="https://mt.wikipedia.org/wiki/Loġika_tat-tensi">loġika tat-tensi</ref>, il-<ref target="https://mt.wikipedia.org/wiki/Loġika_epistemoloġika">loġika epistemoloġika</ref>, il-<ref target="https://mt.wikipedia.org/wiki/Teorija_tas-suppożizzjoni">loġika tas-suppożizzjoni</ref>, il-<ref target="https://mt.wikipedia.org/wiki/Loġika_imperativa">loġika tal-imperativi</ref>, <ref target="https://mt.wikipedia.org/wiki/Paradoss">paradossi</ref> dwar l-ambigwità u l-loġika."<ref target="https://mt.wikipedia.org/wiki/Il-Paġna_prinċipali#cite_note-Bobzien-12">[12]</ref></p>
Il-Kategoriji Stojċi
<p>L-Istojċi kienu jemmnu li l-<ref target="https://mt.wikipedia.org/wiki/Kewn">kewn</ref> (ὄντα) kollu -- għalkemm mhux l-oġġetti kollha (τινά) -- huwa <ref target="https://mt.wikipedia.org/wiki/Materja_(filosofija)">materjali</ref>.  Huma aċċettaw id-distinzjoni bejn affarijiet <ref target="https://mt.wikipedia.org/wiki/Konkret_(filosofija)">konkreti</ref> u oħrajn <ref target="https://mt.wikipedia.org/wiki/Oġġett_astratt">Oġġett astratt</ref>, iżda ċaħdu t-twemmin ta' <ref target="https://mt.wikipedia.org/wiki/Aristotli">Aristotli</ref> li jeżisti kewn purament <ref target="https://mt.wikipedia.org/wiki/Inkorporali">inkorporali</ref>. Huma aċċettaw l-idea t'<ref target="https://mt.wikipedia.org/wiki/Anassagora">Anassagora</ref> (bħalma għamel Aristotli) li jekk oġġett ikun jaħraq, ikun hekk għaliex ikun daħal fih xi ftit minn massa universali ta' sħana.  Iżda, bil-maqlub ta' Aristotli, huma estendew l-idea biex tkopri l-<ref target="https://mt.wikipedia.org/wiki/Aċċident_(filosofija)">aċċidenti</ref> kollha. Allura, jekk oġġett huwa aħmar, huwa hekk għaliex ikun daħal fih xi parti minn massa universali ta' ħmura.</p>
<p>Huma kienu jsostnu li hemm erba' <ref target="https://mt.wikipedia.org/wiki/Kategoriji_Stojċi">Kategoriji</ref>.</p>
<ref target="https://mt.wikipedia.org/wiki/It-teorija_tas-sustanza">sustanza</ref> (ὑποκείμενον)
Il-materja primarja, sustanza mingħajr forma, (<hi rend="italic">ousia</hi>) li minnha l-affarijiet huma magħmulin
<ref target="https://mt.wikipedia.org/wiki/Kwalità_(filosofija)">kwalità</ref> (ποιόν)
Il-mod kif il-materja hi organizzata biex tifforma oġġett individwali; fil-fiżika Stojka, ingredjent fiżiku (<hi rend="italic">pneuma</hi>: arja jew nifs), li jifforma l-materja
dispożizzjoni (πως ἔχον)
Karatteristiċi partikolari, mhux preżenti fl-oġġett, bħad-daqs, l-għamla, l-azzjoni u l-qagħda
dispożizzjoni b'relazzjoni ma' xi ħaġa (πρός τί πως ἔχον)
Karatteristiċi relatati ma' fenomena oħrajn, bħall-pożizzjoni ta' oġġett fi żmien u spażju relativ m'oġġetti oħrajn
Epistemoloġija
<p>L-Istojċi kienu jemmnu li l-<ref target="https://mt.wikipedia.org/wiki/Għarfien">għarfien</ref> jista' jinkiseb permezz tar-<ref target="https://mt.wikipedia.org/wiki/Raġuni">raġuni</ref>. Il-<ref target="https://mt.wikipedia.org/wiki/Verità">verità</ref> tista' tingħaraf mill-<ref target="https://mt.wikipedia.org/wiki/Fallaċja">fallaċja</ref>; anke jekk, fil-prattika, tista' ssir biss approssimazzjoni. Skont l-Istojċi, is-<ref target="https://mt.wikipedia.org/wiki/Sensi">sensi</ref> l-ħin kollu jirċievu sensazzjonijiet: taħbit li jgħaddi mill-oġġetti għas-sensi, għall-<ref target="https://mt.wikipedia.org/wiki/Menti_(moħħ)">menti (moħħ)</ref>, fejn iħallu impressjoni fuq l-<ref target="https://mt.wikipedia.org/wiki/Immaġinazzjoni">immaġinazzjoni</ref> (<hi rend="italic"><ref target="https://mt.wikipedia.org/wiki/Fantasia_(filosofija)">fantasija</ref></hi>). (Impressjoni li tqum mill-moħħ innifsu kienet tissejjaħ <hi rend="italic"><ref target="https://mt.wikipedia.org/wiki/Fantasma_(filosofija)">fantażma</ref></hi>.)<ref target="https://mt.wikipedia.org/wiki/Il-Paġna_prinċipali#cite_note-13">[13]</ref></p>
<p>Il-menti għandu l-abiltà li jiġġudika (<hi rend="italic">sunkatathesis</hi>)—japprova jew jirriġetta—impressjoni, bil-fakultà li jagħrab bejn rappreżentazzjoni veritiera tar-<ref target="https://mt.wikipedia.org/wiki/Realtà">realtà</ref> minn waħda falza. Xi impressjonijiet jistgħu jinkisbu mill-ewwel, iżda oħrajn jistgħu jiksbu biss gradi varji t'approvazzjoni dubjuża, li tista' tissejjaħ <ref target="https://mt.wikipedia.org/wiki/Twemmin">twemmin</ref> jew opinjoni (<hi rend="italic"><ref target="https://mt.wikipedia.org/wiki/Doxa">doxa</ref></hi>). Huwa biss permezz tar-raġuni li jirbexxielna niksbu fehma u konviżjoni ċara (<hi rend="italic"><ref target="https://mt.wikipedia.org/wiki/Katalepsis">katalepsis</ref></hi>). Għarfien ċert u veru (<hi rend="italic"><ref target="https://mt.wikipedia.org/wiki/Episteme">episteme</ref></hi>), li seta' jintlaħaq mill-għaref Stojku, jista' jinkiseb biss billi wieħed jivverifika l-konvizjoni mal-għarfien espert t'oħrajn fis-suġġett, u l-ġudizzju kollettiv tal-umanità.</p>
Fassal definizzjoni jew deskrizzjoni tal-oġġett quddiemek, biex tara ċar x'tip ta' oġġett hu fis-sustanza tiegħu, fl-għera tiegħu, fis-sħuħija tiegħu, u lissen ismu proprja, u l-ismijiet tal-affarijiet li minnhom hu magħmul, u li fihom ser ikun riżolt. Għaliex, fl-elevazzjoni tal-menti, xejn m'hu produttiv daqs l-abiltà li wieħed jeżamina b'mod metodiku u veritier kull oġġett ippreżentat tul il-ħajja, u li dejjem wieħed iħares lejn l-affarijiet b'tali mod li, fl-istess ħin, jara x'tip ta' univers dan hu, u x'tip ta' użu għandu kollox fih, u x'valur għandu kollox b'referenza ma' kollox.
– <ref target="https://mt.wikipedia.org/wiki/Marku_Awrelju">Marku Awrelju</ref>, <hi rend="italic">Meditazzjonijiet</hi>, iii. 11.

Il-fiżika u l-kożmoloġija Stojka
<hi rend="italic">Biex tapprofondixxi, ara l-artiklu:  <ref target="https://mt.wikipedia.org/wiki/Il-Fiżika_Stojka">il-Fiżika Stojka</ref></hi>.
<p>Skont l-Istojċi, l-<ref target="https://mt.wikipedia.org/wiki/Univers">univers</ref> huwa sustanza materjali u li tirraġuna, u huwa magħruf bħala <ref target="https://mt.wikipedia.org/wiki/Alla">Alla</ref> jew <ref target="https://mt.wikipedia.org/wiki/Natura">Natura</ref>. L-Istojċi qasmu n-natura f'żewġ klassijiet: l-attiv u l-passiv. Is-sustanza passiva hi l-<ref target="https://mt.wikipedia.org/wiki/Materja">materja</ref>, li "hi kajmana, sustanza lesta għal kwalunkwe użu, iżda wkoll ċerta li tibqa' bla użu jew xejn ma jġiegħla tibda."<ref target="https://mt.wikipedia.org/wiki/Il-Paġna_prinċipali#cite_note-14">[14]</ref> Is-sustanza attiva, li tista' tissejjaħ ix-<ref target="https://mt.wikipedia.org/wiki/Destin">xorti</ref>, jew ir-Raġuni Universali (<hi rend="italic"><ref target="https://mt.wikipedia.org/wiki/Logos">Logos</ref></hi>), hi <ref target="https://mt.wikipedia.org/wiki/Eteru_(element_klassiku)">eteru</ref> intelliġenti, jew nar primordjali, li jwettaq fuq il-materja passiva:</p>
L-univers innifsu huwa alla u l-versament universali ta' ruħu; huwa l-prinċipju li jiggwida 'l din id-dinja, il-prinċipju wara l-menti u r-raġuni, flimkien man-natura komuni bejn l-affarijiet u t-totalita' li tgħaqqad il-kewn kollu; imbagħad il-qawwa u l-bżonn preordinat tal-futur; imbagħad in-nar u l-prinċipju tal-eteru; imbagħad dawk l-elementi li l-istat naturali tagħhom huma wieħed ta' fluss u tranżizzjoni, bħall-ilma, l-art, u l-arja; imbaghad ix-xemx, il-qamar, il-kwiekeb; u l-kewn universali li fih kollox jinsab.
– <ref target="https://mt.wikipedia.org/wiki/Krisippu">Krisippu</ref>, f'<ref target="https://mt.wikipedia.org/wiki/Ċiċerun">Ċiċerun</ref>, <hi rend="italic">de Natura Deorum</hi>, i.
<p>Kollox huwa suġġett għal-liġijiet tax-Xorti, għaliex l-Univers jaġixxi biss skont in-natura tiegħu, u n-natura tal-materja passiva li jiggverna. L-<ref target="https://mt.wikipedia.org/wiki/Ruħ">erwieħ</ref> tal-<ref target="https://mt.wikipedia.org/wiki/Bniedem">bnedmin</ref> u l-<ref target="https://mt.wikipedia.org/wiki/Annimal">annimali</ref> joħorġu minn dan-nar primordjali u huma, ukoll, suġġetti għax-Xorti:</p>
Dejjem ħares lejn l-univers bħala essri wieħed ħaj, li għandu sustanza waħda u ruħ waħda; u osserva kif kollox għandu referenza għal perċezzjoni waħda, il-perċezzjoni ta' dal-essri wieħed ħaj; u kif kollox jaġixxi b'moviment wieħed; u kif kollox huwa l-kawża kooperattiva ta' kull ma jeżisti; osserva wkoll it-tinsiġa kontinwa tal-ħajta u l-istruttura tal-għanqbuta.
– Marku Awrelju, <hi rend="italic">Meditazzjonijiet</hi>, iv. 40.
<p>Erwieħ individwali min-natura tagħhom jispiċċaw, u jistgħu jiġu "mibdulin u diffużi, u jassumu natura qalila billi jintlaqgħu fir-Raġuni Seminali (<hi rend="italic">logos spermatikos</hi>) tal-Univers."<ref target="https://mt.wikipedia.org/wiki/Il-Paġna_prinċipali#cite_note-15">[15]</ref> Peress li r-raġuni korretta hi l-pedament kemm tal-umanità kif ukoll tal-univers, jirriżulta li l-għan tal-ħajja hu li wieħed jgħixa skont ir-<ref target="https://mt.wikipedia.org/wiki/Raġuni">Raġuni</ref>, ċioè, li wieħed jgħix ħajtu skont in-<ref target="https://mt.wikipedia.org/wiki/Liġi_Naturali">Natura</ref>.</p>

L-etika u l-virtù Stojka
<p>L-Istojċi tal-antik huma ħafna drabi mifhumin ħażin għaliex it-termini li kienu jużaw kienu parti minn kunċetti differenti minn dawk tal-lum. Il-kelma 'stojku' llum tfisser 'bla emozzjonijiet' jew indifferenti għall-uġiegħ, għaliex l-etika Stojka tgħallem il-ħelsien mill-'passjoni' permezz tar-'raġuni'. L-Istojċi ma fittxewx li jitfu l-emozzjonijiet; pjuttost, fittxew li jittrasformaw ruħhom permezz t' '<ref target="https://mt.wikipedia.org/wiki/Axetiċiżmu">askēsis</ref>' li jħalli 'l persuna trawwem ġudizzju ċar u kalma ġewwiena.<ref target="https://mt.wikipedia.org/wiki/Il-Paġna_prinċipali#cite_note-16">[16]</ref> Il-<ref target="https://mt.wikipedia.org/wiki/Loġika">Loġika</ref>, ir-riflessjoni, u l-konċentrazzjoni kienu l-metodi li jwasslu għal din l-awto-dixxiplina.</p>
<p>B'self miċ-<ref target="https://mt.wikipedia.org/wiki/Ċiniċi">Ċiniċi</ref>, il-pedament tal-etika Stojka hu li t-tajjeb jinsab fl-istat tar-<ref target="https://mt.wikipedia.org/wiki/Ruħ">ruħ</ref> infisha; fl-għerf u fl-awto-kontroll. L-etika Stojka emfażizzat ir-regola: "Imxi fejn tieħdok ir-raġuni." Allura, wieħed għandu jagħmel ħiltu biex jinħeles mill-<ref target="https://mt.wikipedia.org/wiki/Passjoni_Stojka">passjonijiet</ref>, waqt li jżomm f'moħħu li t-tifsira antika ta' 'passjoni' kienet "dieqa" jew "tbatija",<ref target="https://mt.wikipedia.org/wiki/Il-Paġna_prinċipali#cite_note-17">[17]</ref> jiġifieri, li wieħed jirreaġixxi "passivament" għal avvenimenti esterni — kemmxejn differenti mill-użu modern tal-kelma. Kienet issir distinzjoni bejn παθος (<hi rend="italic">pathos</hi>) (plural: <hi rend="italic">pathe</hi>) li normalment tiġi tradotta għal <hi rend="italic">passjoni</hi>, <hi rend="italic">propathos</hi> jew reazzjoni istintiva (eż., li wieħed jibjad meta jiffaċċja periklu fiżiku) u <hi rend="italic">eupathos</hi>, li hi l-marka tal-għaref Stojku (<hi rend="italic">sophos</hi>). L-<hi rend="italic">eupatheia</hi> huma sentimenti li jirriżultaw minn ġudizzju tajjeb, bl-istess mod li l-passjonijiet huma riżultat ta' ġudizzji ħżiena.</p>
<p>L-idea kienet li wieħed jinħeles mit-<ref target="https://mt.wikipedia.org/wiki/Tbatija">tbatija</ref> permezz tal-<hi rend="italic"><ref target="https://mt.wikipedia.org/wiki/Apatheia">apatheia</ref></hi> (Grieg: ἀπάθεια}}) jew <ref target="https://mt.wikipedia.org/wiki/Paċi_interna">paċi mentali</ref> (litteralment,'bla passjoni'),<ref target="https://mt.wikipedia.org/wiki/Il-Paġna_prinċipali#cite_note-18">[18]</ref> fejn paċi mentali kienet mifhuma fis-sens antik - li wieħed ikun <ref target="https://mt.wikipedia.org/wiki/Oġġettività_(filosofija)">oġġettiv</ref> jew li jkollu "ġudizzju ċar" u li jżomm rasu fuq għonqu meta jiffaċċja t-tlugħ u l-inżul tal-ħajja.</p>
<p>Għall-Istojċi, ir-'<ref target="https://mt.wikipedia.org/wiki/Raġuni">raġuni</ref>' fissret mhux biss l-użu tal-loġika, imma wkoll li wieħed jifhem il-proċess tan-natura - il-<ref target="https://mt.wikipedia.org/wiki/Logos">logos</ref>, jew ir-raġuni universali, inerenti fl-affarijiet kollha. Li wieħed jgħix skont ir-raġuni u l-virtù, huma kienu jsostnu, ifisser li wieħed jgħix f'armonija mal-ordni divin tal-univers, f'għarfien tar-raġuni komuni u l-valur essenzjali tal-bnedmin kollha. L-erba' virtujiet kardinali tal-filosofija Stojka huma l-<hi rend="bold"><ref target="https://mt.wikipedia.org/wiki/Għerf">għerf</ref></hi> (Sophia), il-<hi rend="bold"><ref target="https://mt.wikipedia.org/wiki/Kuraġġ">kuraġġ</ref></hi> (Andreia), il-<hi rend="bold"><ref target="https://mt.wikipedia.org/wiki/Ġustizzja">ġustizzja</ref></hi> (Dikaiosyne), u t-<hi rend="bold"><ref target="https://mt.wikipedia.org/wiki/Temperanza_(virtù)">temperanza</ref></hi> (Sophrosyne), klassifikazzjoni derivata mit-tagħlim ta' <ref target="https://mt.wikipedia.org/wiki/Platun">Platun</ref>.</p>
<p>Ispirati minn <ref target="https://mt.wikipedia.org/wiki/Sokrate">Sokrate</ref>, l-Istojċi kienu jsostnu li d-dieqa u l-<ref target="https://mt.wikipedia.org/wiki/Ħażen">ħażen</ref> huma riżultat tal-injuranza tal-bniedem fejn tidħol ir-raġuni fin-natura. Meta wieħed ikun kattiv, ikun hekk għaliex ma jkunx konxju mir-raġuni universali tiegħu stess, li twassal għall-ġentilezza. Is-soluzzjoni għall-ħażen u d-dieq allura hi l-prattika tal-filosofija Stojka - li wieħed jeżamina l-ġudizzji u l-attitudni tiegħu stess u jiddetermina fejn dawn jitbiegħdu mir-raġuni universali tan-natura.</p>
<p>L-Istojċi kienu jaċċettaw li <ref target="https://mt.wikipedia.org/wiki/Għaref">għaref</ref> jagħmel <ref target="https://mt.wikipedia.org/wiki/Suwiċidju">suwiċidju</ref>, f'ċirkostanzi li jistgħu ma jħalluhx jgħix ħajja virtwuża.<ref target="https://mt.wikipedia.org/wiki/Il-Paġna_prinċipali#cite_note-marietta153-19">[19]</ref> <ref target="https://mt.wikipedia.org/wiki/Plutarku">Plutarku</ref> sostna li kieku <ref target="https://mt.wikipedia.org/wiki/Kato_iż-Żgħir">Kato</ref> aċċetta li jgħix taħt tirannija, allura kien ikun qed jikkomprometti l-awto-konsistenza (<hi rend="italic">constantia</hi>) bħala Stojku u kien jitlef mil-libertà li jagħmel għażliet morali onorevoli.<ref target="https://mt.wikipedia.org/wiki/Il-Paġna_prinċipali#cite_note-20">[20]</ref> Is-suwiċidju jista' jiġi ġustifikat jekk wieħed jaqa' vittma ta' uġiegħ jew mard serju; <ref target="https://mt.wikipedia.org/wiki/Il-Paġna_prinċipali#cite_note-marietta153-19">[19]</ref> jekk mhux għal dawn, is-suwiċidju jiġi kkunsidrat bħala ċ-ċaħda tad-dmir soċjali li wieħed għandu.<ref target="https://mt.wikipedia.org/wiki/Il-Paġna_prinċipali#cite_note-irvine200-21">[21]</ref></p>
Id-duttrina tal-"affarijiet indifferenti"
<p>F'termini filosofiċi, affarijiet li huma indifferenti ma jaqgħux taħt it-tħaddim tal-<ref target="https://mt.wikipedia.org/wiki/Liġi_morali">liġi morali</ref>, jiġifieri m'għandhomx it-tendenza li jew jippromwovu, jew itellfu, għan morali. Azzjonijiet li la huma meħtieġa u l-anqas ipprojbiti mil-liġi morali, jew li ma jaffettwawx il-<ref target="https://mt.wikipedia.org/wiki/Moralità">moralità</ref>, jissejħu moralment indifferenti. Id-duttrina tal-affarijiet indifferenti (ἀδιάφορα, <hi rend="italic"><ref target="https://mt.wikipedia.org/wiki/Adjafora">adjafora</ref></hi>) kellha l-bidu taggħa fl-iskola Stojka bħala konsegwenza tal-oppożizzjoni dijametrika tagħha tal-virtù u l-vizzju. B'riżultat ta' din id-<ref target="https://mt.wikipedia.org/wiki/Dikotomija">dikotomija</ref>, numru kbir ta' oġġetti tħallew bla ma ġew assenjati u allura tqiesu indifferenti.</p>
<p>Eventwalment, ġew żviluppati tliet sub-klassijiet t'"affarijiet indifferenti":</p>
<list type="unordered"><item>affarijiet li wieħed għandu jippreferi, għaliex jgħinu biex wieħed jgħix ħajtu skont in-natura;</item>
<item>affarijiet li jtellfu;</item>
<item>u affarijiet indifferenti fis-sens dejjaq.</item></list>
<p>Il-prinċipju ta' <hi rend="italic">adjafora</hi> kien anke komuni maċ-Ċiniċi u x-<ref target="https://mt.wikipedia.org/wiki/Xettiċi">Xettiċi</ref>. It-tfassil tal-affarijiet indifferenti, skont <ref target="https://mt.wikipedia.org/wiki/Kant">Kant</ref>, imur lil hinn mill-morali. Id-duttrina tal-affarijiet indifferenti reġgħet tqajmet fir-<ref target="https://mt.wikipedia.org/wiki/Rinaxximent">Rinaxximent</ref> minn <ref target="https://mt.wikipedia.org/wiki/Philip_Melanchthon">Philip Melanchthon</ref>.</p>
Eżerċizzju spiritwali
<figure><caption><ref target="https://mt.wikipedia.org/wiki/Marku_Awrelju">Marku Awrelju</ref>, l-imperatur Stojku</caption></figure>
<p>Il-filosofija, għall-Istojku, m'hijiex biss ġabra ta' twemmin jew tisħiq etiku, iżda mod ta' ħajja li jinvolvi prattika kostanti u taħriġ (jew <hi rend="italic">askesis</hi>, ara <hi rend="italic"><ref target="https://mt.wikipedia.org/wiki/Axetiċiżmu">Axetiċiżmu</ref></hi>). Il-prattiċi filosofiċi u spiritwali Stojċi kienu jinkludu l-Loġika, id-djalogu Sokratiku u l-awto-djalogu, il-kontemplazzjoni dwar il-mewt, it-taħriġ tal-attenzjoni biex tibqa' fil-mument preżenti (simili għal xi forom ta' meidtazzjoni fil-<ref target="https://mt.wikipedia.org/wiki/Filosofija_tal-Lvant">Lvant</ref>), rifflessjoni ta' kuljum dwar problemi ta' kuljum u s-soluzzjoni possibbli, <hi rend="italic"><ref target="https://mt.wikipedia.org/wiki/Hypomnemata">hypomnemata</ref></hi>, eċċ. Il-filosofija għall-Istojku hi proċess attiv ta' prattika u tifkir kontinwu.</p>
<p>Fil-<hi rend="italic"><ref target="https://mt.wikipedia.org/wiki/Meditazzjonijiet">Meditazzjonijiet</ref></hi> tiegħu, Marku Awrelju fisser numru ta' prattiċi ta' dan it-tip. Pereżempju fl-ewwel parti tat-tieni ktieb jikteb:</p>
<p>Kull għodwa tenn lilek innifsek: illum ser niltaqa' ma nies ingrati, vjolenti, tradituri, għajjurin, egoisti. Dawn huma hekk minħabba nuqqas t'għarfien ta' x'inhu verament tajjeb u ħażin... la jista' ħadd minnhom iweġġani, għaliex ħadd m'hu ħa jdaħħalni fil-ħażen, u l-anqas ma nista' ninkorla ma' sħabi jew nobgħodhom; għaliex aħna ġejna fid-dinja biex naħdmu filmkien...</p>
<p>Qabel Awrelju, Epittetu fid-"Diskorsi" iddintingwa bejn tliet topoi: il-ġudizzju, ix-xewqa u l-inklinazzjoni.<ref target="https://mt.wikipedia.org/wiki/Il-Paġna_prinċipali#cite_note-22">[22]</ref> Skont il-filosfu Franċiż <ref target="https://mt.wikipedia.org/wiki/Pierre_Hadot">Pierre Hadot</ref>, Epittetu jidentifika dawk it-tliet atti mal-loġika, il-fiżika u l-etika rispettivament.<ref target="https://mt.wikipedia.org/wiki/Il-Paġna_prinċipali#cite_note-23">[23]</ref> Hadotjikteb li fil-Meditazzjonijiet "kull massima tiżviluppa waħda minn dawn it-<hi rend="italic">topoi</hi> karatteristiċi, jew tnejn minnhom, jew tlieta."<ref target="https://mt.wikipedia.org/wiki/Il-Paġna_prinċipali#cite_note-24">[24]</ref></p>
<p>Il-prattiċi t'eżerċizzi spiritwali ġew deskritti minn Seamus Mac Suibhne bħala influwenti fuq dawk li jipprattikaw ir-riflessjoni.<ref target="https://mt.wikipedia.org/wiki/Il-Paġna_prinċipali#cite_note-25">[25]</ref> Similaritajiet bejn l-eżerċizzji spiritwali Stojċi u t-terapija tal-imġieba konjittiva kienu deskritti fit-tul f'<hi rend="italic">The Philosophy of Cognitive-Behavioural Therapy</hi> ta' Robertson.<ref target="https://mt.wikipedia.org/wiki/Il-Paġna_prinċipali#cite_note-Robertson_2010-26">[26]</ref></p>
Il-filosofija soċjali
<p>Karatteristika distinta tal-Istojċiżmu hu  l-<ref target="https://mt.wikipedia.org/wiki/Kożmopolitaniżmu">kożmopolitaniżmu</ref> tagħha: Il-bnedmin kollha huma manifestazzjonijiet tal-ispirtu waħdieni tal-univers u jridu jgħixu f'imħabba fraterna u jkunu lesti jgħidu lil xulxin. Fid-<hi rend="italic"><ref target="https://mt.wikipedia.org/wiki/Diskorsi_ta'_Epittetu">Diskorsi</ref></hi> tiegħu, <ref target="https://mt.wikipedia.org/wiki/Epittetu">Epittetu</ref> jikkummenta dwar ir-relazzjoni tal-bniedem mad-dinja u jgħid li "kull bniedem huwa l-ewwel u qabel kollox ċittadin tal-unità tiegħu stess; iżda huwa wkoll ċittadin ta' belt kbira ta' allat u bnedmin oħra, u li l-politika tagħha hi kopja ta' dik tiegħu."<ref target="https://mt.wikipedia.org/wiki/Il-Paġna_prinċipali#cite_note-27">[27]</ref> Dan is-sentiment jirrifletti dak ta' <ref target="https://mt.wikipedia.org/wiki/Djoġene_ta'_Sinope">Djoġene ta' Sinope</ref>, li qal, "Jien la jien ċittadin ta' <ref target="https://mt.wikipedia.org/wiki/Ateni,_Greċja">Ateni</ref> u l-anqas ta' <ref target="https://mt.wikipedia.org/wiki/Korintja">Korintja</ref>, iżda ċittadin tad-dinja."<ref target="https://mt.wikipedia.org/wiki/Il-Paġna_prinċipali#cite_note-28">[28]</ref></p>
<p>L-Istojċi kienu jsostnu li d-differenzi esterni, bħall-grad u l-flus, m'huma t'ebda importanza f'relazzjonijiet soċjali, għall-kuntrarju ta' fraternità bejn l-umanità u ugwaljanza bejn il-bnedmin kollha.</p>
<p>Punt ieħor partikolari kienet il-ħeġġa għall-<ref target="https://mt.wikipedia.org/wiki/Ħniena">ħniena</ref> lejn l-i<ref target="https://mt.wikipedia.org/wiki/Skjav">skjavi</ref>. Seneka kien iħeġġeġ, "Ftakar li dak li inti ssejjaħ l-iskjav tiegħek ħareġ mill-istess zokk, huwa mżiegħel mill-istess sema tiegħek, u bl-istess mod tiegħek jieħu n-nifs, jgħix, u jmut."<ref target="https://mt.wikipedia.org/wiki/Il-Paġna_prinċipali#cite_note-29">[29]</ref></p>

L-Istojċiżmu u l-Kristjaneżmu
<hi rend="italic">Ara wkoll: <ref target="https://mt.wikipedia.org/wiki/Neostojċiżmu">Neostojċiżmu</ref></hi>
<p>L-ikbar differenza bejn iż-żewġ filosofiji hu l-<ref target="https://mt.wikipedia.org/wiki/Panteiżmu">panteiżmu</ref> tal-Istojċiżmu, fejn Alla qatt m'hu kompletament tranxendenti imma dejjem <ref target="https://mt.wikipedia.org/wiki/Immanenza">immanenti</ref>. Alla bħala entita ħallieqa huwa personalizzat fil-ħsieb Nisrani, iżda l-Istojċiżmu jwaħħad lil Alla mas-sħuħija tal-univers; l-idea stojka li l-kewn kollu huwa korporju kienet fundamentalment kuntrarja għall-Kristjaneżmu. Barra minn hekk, l-Istojċiżmu, bil-maqlub tal-Kristjaneżmu, ma jistipula la bidu u l-anqas għall-univers, u l-anqas ma jsostni li l-individwu jibqa' ħaj wara l-mewt.<ref target="https://mt.wikipedia.org/wiki/Il-Paġna_prinċipali#cite_note-ferg-30">[30]</ref></p>
<p>Aktar tard, l-Istojċiżmu kien meqjus mid-<ref target="https://mt.wikipedia.org/wiki/Dutturi_tal-Knisja">Dutturi tal-Knisja</ref> bħala 'filosofija pagana',<ref target="https://mt.wikipedia.org/wiki/Il-Paġna_prinċipali#cite_note-Agathias-3">[3]</ref> iżda minkejja dan, uħud mill-kunċetti filosofiċi ewlenin tal-Istojċiżmu kienu użati minn kittieba bikrin Insara. Xi eżempji: "<ref target="https://mt.wikipedia.org/wiki/Logos">logos</ref>", "virtù", "Spirtu", u "kuxjenza".<ref target="https://mt.wikipedia.org/wiki/Il-Paġna_prinċipali#cite_note-ferg-30">[30]</ref> Iżda x-xebħ imur lil hinn mit-terminoloġija komuni. Kemm l-Istojċiżmu kif ukoll il-Kristjaneżmu jsostnu ħelsien ġewwieni meta ffaċċati bid-dinja esterna, twemmin fi fratellanza bejn il-bniedem u n-Natura (jew Alla, imsejjaħ <hi rend="italic">pneuma</hi> mill-Istojċi), u sens ta' ħżunija ġewwiena -- jew "ħażen persistenti" -- fil-bniedem<ref target="https://mt.wikipedia.org/wiki/Il-Paġna_prinċipali#cite_note-ferg-30">[30]</ref> kif ukoll il-futilità u t-temporanjetà tal-passjonijiet u l-attakkamenti materjali. It-tnejn inkoraġġew <hi rend="italic"><ref target="https://mt.wikipedia.org/wiki/Ascesi">Ascesis</ref></hi> tal-passjoni u l-emozzjonijiet inferjuri (bħar-regħba, l-għira u r-rabja) sabiex il-possibilitajiet iktar għoljin tal-umanità ta' dak li jkun ikunu jistgħu jitqajmu u jiġu żviluppati.</p>
<p>Kitbiet Stojċi bħall-<hi rend="italic">Meditazzjonijiet</hi> ta' <ref target="https://mt.wikipedia.org/wiki/Marku_Awrelju">Marku Awrelju</ref> intlaqgħu tajjeb ferm minn ħafna Nsara tul is-sekli. L-ideal Stojku tal-<ref target="https://mt.wikipedia.org/wiki/Apatheia">apatija</ref> huwa aċċettat sal-ġurnata tal-lum bħala l-istat morali perfett mill-<ref target="https://mt.wikipedia.org/wiki/Knisja_Ortodossa">Knisja Ortodossa</ref>. <ref target="https://mt.wikipedia.org/wiki/San_Ambroġu_ta'_Milan">San Ambroġu ta' Milan</ref> kien magħruf għall-użu ta' filosofija Stojka fit-teoloġija tiegħu.</p>

Użu modern
<p>Il-kelma "stojku" spiss tfisser xi ħadd indifferenti għall-uġiegħ, għall-pjaċir, għan-niket, jew għall-ferħ. L-użu modern għal "persuni li ma jurux x'qed iħossu u li jsofru bil-paċenzja" kien użat għall-ewwel darba bħala <ref target="https://mt.wikipedia.org/wiki/Nom">nom</ref> fl-1579, u fl-1596 bħala <ref target="https://mt.wikipedia.org/wiki/Aġġettiv">aġġettiv</ref>.<ref target="https://mt.wikipedia.org/wiki/Il-Paġna_prinċipali#cite_note-31">[31]</ref> B'kuntrast mat-terminu "<ref target="https://mt.wikipedia.org/wiki/Epikurju">epikurju</ref>", l-artiklu fl-i<hi rend="italic">Stanford Encyclopedia of Philosophy's</hi> jgħid li "s-sens tal-aġġettiv Ingliż 'stoical' m'huwhiex kompletament qarrieqi dwar l-oriġini filosofiċi tiegħu".<ref target="https://mt.wikipedia.org/wiki/Il-Paġna_prinċipali#cite_note-Stoicism-1">[1]</ref></p>

Kwotazzjonijiet Stojċi
<p>Dawn huma xi kwotazzjonijiet minn filosfi Stojċi ewlenin, magħżulin biex juru twemmin komuni tal-Istojċi:</p>
<p><ref target="https://mt.wikipedia.org/wiki/Epittetu">Epittetu</ref>:</p>
<list type="unordered"><item>"Il-ħelsien ma jintlaħaqx bis-sodisfazzjon tax-xewqat tal-bniedem, iżda bit-tneħħija tax-xewqa." (<ref target="http://www.archive.org/stream/epictetus02epicuoft#page/140/mode/2up/search/freedom">iv.1.175</ref>)</item>
<item>"Fejn hu t-tajjeb? Fir-rieda. Fejn hu l-ħażen? Fir-rieda. Fejn la jinsab wieħed u l-anqas l-ieħor? F'dawk l-affarijiet li huma indipendenti mir-rieda." (<ref target="http://www.archive.org/stream/epictetus01epicuoft#page/194/mode/2up">ii.16.1</ref>)</item>
<item>"Mhux l-affarijiet itellfu lill-bniedem, iżda l-mod kif hu jħares lejhom." (<ref target="http://classics.mit.edu/Epictetus/epicench.html#74">Ench. 5</ref>)</item>
<item>"Jekk, allura, xi ħadd ikun imdejjaq, ħallih jiftakar li hu waħdu l-kaġun tad-dwejjaq tiegħu." (<ref target="http://www.archive.org/stream/epictetus02epicuoft#page/84/mode/2up">iii.24.2</ref>)</item>
<item>"In-natura tiffurmani għall-ġid tiegħi stess: m'inhix iffurmat għall-ħażen tiegħi stess." (<ref target="http://www.archive.org/stream/epictetus02epicuoft#page/96/mode/2up/search/born">iii.24.83</ref>)</item>
<item>"Tħalli jeħel xejn miegħel li mhux tiegħek; xejn li jikber fuqek li se jgħaddik agunija meta jitneħħielek." (<ref target="http://www.archive.org/stream/epictetus02epicuoft#page/130/mode/2up/search/nothing">iv.1.112</ref>)</item></list>
<p><ref target="https://mt.wikipedia.org/wiki/Marku_Awrelju">Marku Awrelju</ref>:</p>
<list type="unordered"><item>"Eħles mill-ġudizzju, eħless minn 'Qed inbati', u tkun ħlist mit-tbatija infisha." (viii.40)</item>
<item>"Kollox huwa tajjeb għalija, li hu tajjeb għalik, O Univers. Xejn għalija m'hu la kmieni wisq jew tard wisq, li għalik huwa f'ħinu. Dak kollu li jġibu l-istaġuni tiegħek hu frott għalija, O Natura. Minnek ġej kollox, fik jinsab kollox, lejk kollox jirritorna." (iv.23)</item>
<item>"Jekk taħdem fuq dak li għandek quddiemek, timxi mar-raġuni bis-serjetà, bil-qawwa, bil-kalma, mingħajr ma tħalli xejn itellfek, iżda żżomm il-parti divina tiegħek pura, daqs li kieku marbut li tagħtiha lura; jekk tgħożż dan, mingħajr ma tistenna xejn, iżda kuntent tgħix illum skont in-natura, waqt li tgħid il-verità erojka f'kull kelma li tlissen, allura tgħix ħieni. U m'hemm ħadd li jista' jwaqqfek." (iii.12)</item>
<item>"Kemm hu ridikolu u stramb li wieħed ikun sorpriż b'dak li jiġri f'ħajtu!" (xii.13)</item>
<item>"Affarijiet esterni ma jistgħux imissu 'r-ruħ, l-anqas bl-inqas mod possibbli; l-anqas ma jistgħu jidħlu fir-ruħ, l-anqas ma jistgħu idawru jew imexxu r-ruħ; iżda r-ruħ iddur u tmexxi lilha nfisha waħidha." (v 19)</item>
<item>"Minkejja li saħħtek ma tiflaħx għax-xogħol li għandha quddiema, tassumix li ħadd ma jiflaħ għalih; iżda dak kollu li hu possibbli għal ħaddieħir, emmen li huwa wkoll possibbli għalik." (vi.19)</item>
<item>"Jew hi r-reputazzjoni tiegħek li qed iddejqed? Imma ħares lejn kemm ser nintesew malajr. L-abbiss tal-ħin infinit li jibla' kollox. Il-vojt ta' dawk l-idejn iċapċpu." (iv.3)</item></list>
<p><ref target="https://mt.wikipedia.org/wiki/Seneka_ż-Żgħir">Seneka ż-Żgħir</ref>:</p>
<list type="unordered"><item>"Il-punt m'huwiex kemm ser iddum ħaj, imma kemm ser tgħix nobbli." (<ref target="http://www.archive.org/stream/adluciliumepistu03seneuoft#page/166/mode/2up">Ep. 101.15</ref>)</item>
<item>"Dak li l-Fortuna ma tatx, ma tistax tieħdu lura." (<ref target="http://www.archive.org/stream/adluciliumepistu01seneuoft#page/422/mode/2up">Ep. 59.18</ref>)</item>
<item>"Ħalli n-Natura tieħu ħsieb il-materja, li hi tagħha, kif jogħġob lilha; ejja lkoll inkunu ferrieħa u qalbiena quddiem kollox, niftakru li m'hemm xejn tagħna li jispiċċa." (<ref target="http://www.archive.org/stream/moralessayswithe01seneuoft#page/38/mode/2up">De Provid. v.8</ref>)</item>
<item>"Il-virtù m'hi xejn ħlief ir-raġunament korrett." (<ref target="http://www.archive.org/stream/adluciliumepistu02seneuoft#page/22/mode/2up">Ep. 66.32</ref>)</item></list>
Filosfi Stojċi
<hi rend="italic">Ara: <ref target="https://mt.wikipedia.org/wiki/Lista_ta'_filosfi_Stojċi">Lista ta' filosfi Stojċi</ref></hi>
<list type="unordered"><item><ref target="https://mt.wikipedia.org/wiki/Żenone_ta'_Ċizju">Żenone ta' Ċizju</ref> (332–262 QK), fundatur tal-Istojċiżmu u tal-Akkademja Stojka (Stoa) f'Ateni</item>
<item><ref target="https://mt.wikipedia.org/wiki/Aristo_ta'_Kjos">Aristo ta' Kjos</ref>, student ta' Żenone;</item>
<item><ref target="https://mt.wikipedia.org/wiki/Erillu_ta'_Kartaġni">Erillu ta' Kartaġni</ref></item>
<item><ref target="https://mt.wikipedia.org/wiki/Kleante">Kleante (ta' Assos)</ref> (330–232 QK), it-tieni kap tal-Akkademja Stojka</item>
<item><ref target="https://mt.wikipedia.org/wiki/Krisippu">Krisippu</ref> (280–204 QK), it-tielet kap tal-Akkademja</item>
<item><ref target="https://mt.wikipedia.org/wiki/Djoġene_ta'_Babilonja">Djoġene ta' Babilonja</ref> (230–150 QK)</item>
<item><ref target="https://mt.wikipedia.org/wiki/Antipatru_ta'_Tarsu">Antipatru ta' Tarsu</ref> (210–129 QK)</item>
<item><ref target="https://mt.wikipedia.org/wiki/Panatju_ta'_Rodi">Panatju ta' Rodi</ref> (185–109 QK)</item>
<item><ref target="https://mt.wikipedia.org/wiki/Posidonju">Posidonju</ref> t'Apameja (c. 135–51 QK)}}</item>
<item><ref target="https://mt.wikipedia.org/wiki/Djodotu_l-Istojku">Djodotu</ref> (c. 120–59QK), għalliem ta' Ċiċerun</item>
<item><ref target="https://mt.wikipedia.org/wiki/Kato_ż-Żgħir">Kato ż-Żgħir</ref> (94–46 QK)</item>
<item><ref target="https://mt.wikipedia.org/wiki/Seneka_ż-Żgħir">Seneka</ref> (4QK–65 WK)</item>
<item><ref target="https://mt.wikipedia.org/wiki/Mużonju_Rufu">Mużonju Rufu</ref></item>
<item><ref target="https://mt.wikipedia.org/wiki/Rubellju_Plawtu">Rubellju Plawtu</ref></item>
<item><ref target="https://mt.wikipedia.org/wiki/Trasea_Petu">Trasea Petu</ref></item>
<item><ref target="https://mt.wikipedia.org/wiki/Epittetu">Epittetu</ref> (55–135 WK)</item>
<item><ref target="https://mt.wikipedia.org/wiki/Jerokle_(Stojku)">Jerokle</ref> (it-Tieni seklu WK)</item>
<item><ref target="https://mt.wikipedia.org/wiki/Marku_Awrelju">Marku Awrelju</ref> (121–180 WK)</item></list>

Ara wkoll
<list type="unordered"><item><ref target="https://mt.wikipedia.org/wiki/Glossarju_ta'_termini_Stojċi">Glossarju ta' termini Stojċi</ref></item>
<item><ref target="https://mt.wikipedia.org/wiki/Skola_Megarja">Skola Megarja</ref></item>
<item><ref target="https://mt.wikipedia.org/wiki/Pneuma_(Stojċiżmu)">Pneuma</ref></item>
<item><ref target="https://mt.wikipedia.org/wiki/Kategoriji_(Stojċiżmu)">Kategoriji (Stojċiżmu)</ref></item>
<item><ref target="https://mt.wikipedia.org/wiki/Lista_ta'_filosfi_Griegi_tal-qedem">Lista ta' filosfi Griegi tal-qedem</ref></item>
<item><ref target="https://mt.wikipedia.org/wiki/Liġi_Naturali#Liġi_naturali_Stojka">Liġi Naturali Stojka</ref></item></list>




Aktar qari
Sorsi primarji
<list type="unordered"><item>von Arnim, Hans, ed. (1905). <ref target="https://archive.org/details/stoicorumveterum01arniuoft"><hi rend="italic">Zeno et Zenonis discipuli</hi></ref>. Stoïcorum Veterum Fragmenta (bil-Latin). <hi rend="bold">1</hi>. Leipzig.</item>
<item>von Arnim, Hans, ed. (1903). <ref target="https://archive.org/details/stoicorumveterum02arniuoft"><hi rend="italic">Chrysippi fragmenta logica et physica</hi></ref>. Stoïcorum Veterum Fragmenta (bil-Latin). <hi rend="bold">2</hi>. Leipzig.</item>
<item>von Arnim, Hans, ed. (1904). <ref target="https://archive.org/details/stoicorumveterum03arniuoft"><hi rend="italic">Chrysippi fragmenta moralia. Fragmenta succesorum Chrysippi</hi></ref>. Stoïcorum Veterum Fragmenta (bil-Latin). <hi rend="bold">3</hi>. Leipzig.</item>
<item>von Arnim, Hans; Adler, Maximilian, ed. (1924). <ref target="https://archive.org/details/stoicorumveterum04arniuoft"><hi rend="italic">Indices</hi></ref>. Stoïcorum Veterum Fragmenta (bil-Latin). <hi rend="bold">4</hi>. Leipzig.</item>
<item><ref target="https://mt.wikipedia.org/wiki/Joe_Friggeri">Friggeri, Joe</ref> (2000). <hi rend="italic">In-Nisġa tal-Ħsieb</hi> (bil-Malti). <hi rend="bold">1</hi>. Malta Media Centre. pp.115–123. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/99909-2-042-7">99909-2-042-7</ref>.</item>
<item>Hülser, Karlheinz (1987). <hi rend="italic">Die Fragmente zur Dialektik der Stoiker</hi> (bil-Ġermaniż). Stuttgart-Bad Cannstatt: Frommann-Holzboog. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-3-7728-1034-3">978-3-7728-1034-3</ref>.</item>
<item><ref target="https://mt.wikipedia.org/wiki/A._A._Long">Long, A. A.</ref>; <ref target="https://mt.wikipedia.org/wiki/David_Sedley">Sedley, D. N.</ref> (1987). <hi rend="italic">The Hellenistic Philosophers</hi> (bl-Ingliż). Cambridge: Cambridge University Press. <ref target="https://mt.wikipedia.org/wiki/Doi_(identifier)">doi</ref>:<ref target="//doi.org/10.1017%2FCBO9781139165907">10.1017/CBO9781139165907</ref>. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/9781139165907">9781139165907</ref>.</item>
<item><hi rend="italic">The Stoics Reader: Selected Writings and Testimonia</hi> (bl-Ingliż). Tradott minn Inwood, Brad; Gerson, Lloyd P. Indianapolis: Hackett. 2008. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-87220-952-7">978-0-87220-952-7</ref>.</item>
<item><ref target="https://mt.wikipedia.org/wiki/Epiktetu">Epictetus</ref> (1955).  Baird, Robert M.; Rosenbaum, Stuart E. (ed.). <hi rend="italic">Enchiridion</hi> (bl-Ingliż). Tradott minn <ref target="https://mt.wikipedia.org/wiki/George_Long">Long, George</ref>. Prometheus. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0879757038">978-0879757038</ref>.</item>
<item><ref target="https://mt.wikipedia.org/wiki/Epiktetu">Epictetus</ref> (1995).  Gill, Christopher (ed.). <hi rend="italic">The Discourses of Epictetus: The Handbook, Fragments</hi> (bl-Ingliż). Tradott minn Hard, Robin. Everyman. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0460873123">978-0460873123</ref>.</item>
<item><ref target="https://mt.wikipedia.org/wiki/Moses_Hadas">Hadas, Moses</ref>, ed. (1961). <hi rend="italic">Essential Works of Stoicism</hi> (bl-Ingliż). Bantam. <ref target="https://mt.wikipedia.org/wiki/ASIN_(identifier)">ASIN</ref><ref target="//www.amazon.com/dp/B000GU4ELU">B000GU4ELU</ref>.</item>
<item><ref target="https://mt.wikipedia.org/wiki/Epiktetu">Epictetus</ref> (1925). <hi rend="italic">Epictetus Discourses Books 1-2</hi> (bl-Ingliż). Tradott minn Oldfather, W. A. Harvard University Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0674991453">978-0674991453</ref>.</item>
<item><ref target="https://mt.wikipedia.org/wiki/Epiktetu">Epictetus</ref> (1928). <hi rend="italic">Epictetus Discourses Books 3-4</hi> (bl-Ingliż). Tradott minn Oldfather, W. A. Harvard University Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0674992405">978-0674992405</ref>.</item>
<item><ref target="https://mt.wikipedia.org/wiki/Epiktetu">Epictetus</ref> (2017). <hi rend="italic">Discourses of Epictetus</hi> (bl-Ingliż). Tradott minn Long, George. Engage Classics. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-1549717093">978-1549717093</ref>.</item>
<item><ref target="https://mt.wikipedia.org/wiki/Seneka">Seneca</ref> (2004). <hi rend="italic">Letters from a Stoic: Epistulae Morales Ad Lucilium</hi> (bl-Ingliż). Tradott minn Campbell, Robin. Penguin Classics. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-14-044210-6">978-0-14-044210-6</ref>.</item>
<item><ref target="https://mt.wikipedia.org/wiki/Marku_Awrelju">Marcus Aurelius</ref> (1985). <hi rend="italic">Meditations</hi> (bl-Ingliż). Tradott minn Staniforth, Maxwell. Penguin Classics. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-14-044140-6">978-0-14-044140-6</ref>.</item>
<item><ref target="https://mt.wikipedia.org/wiki/Marku_Awrelju">Marcus Aurelius</ref> (2002). <hi rend="italic">Meditations</hi> (bl-Ingliż). Tradott minn Hays, Gregory. Random House Group. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-679-64260-2">978-0-679-64260-2</ref>.</item>
<item>Oates, Whitney Jennings (1940). <hi rend="italic">The Stoic and Epicurean Philosophers, The Complete Extant Writings of Epicurus, Epictetus, Lucretius and Marcus Aurelius</hi> (bl-Ingliż). Random House. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0394607450">978-0394607450</ref>.</item></list>
Studji
<list type="unordered"><item>Bakalis, Nikolaos (2005). <hi rend="italic">Handbook of Greek Philosophy: From Thales to the Stoics: Analysis and Fragments</hi> (bl-Ingliż). Trafford Publishing. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-1412048439">978-1412048439</ref>.</item>
<item><ref target="https://mt.wikipedia.org/wiki/Lawrence_C._Becker">Becker, Lawrence C.</ref> (1998). <hi rend="italic">A New Stoicism</hi> (bl-Ingliż). Princeton University Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/0-691-01660-7">0-691-01660-7</ref>.</item>
<item>Brennan, Tad (2007). <hi rend="italic">The Stoic Life: Emotions, Duties, and Fate</hi> (bl-Ingliż). Clarendon Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0199217052">978-0199217052</ref>.</item>
<item><ref target="https://mt.wikipedia.org/wiki/Pierre_Hadot">Hadot, Pierre</ref> (1995).  Davidson, Arnold (ed.). <hi rend="italic">Philosophy as a Way of Life: Spiritual Exercises from Socrates to Foucault</hi> (bl-Ingliż). Blackwell. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-631-18033-3">978-0-631-18033-3</ref>.</item>
<item>Inwood, Brad, ed. (2003). <hi rend="italic">The Cambridge Companion to The Stoics</hi> (bl-Ingliż). Cambridge University Press. <ref target="https://mt.wikipedia.org/wiki/Doi_(identifier)">doi</ref>:<ref target="//doi.org/10.1017%2FCCOL052177005X">10.1017/CCOL052177005X</ref>. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0521779852">978-0521779852</ref>.</item>
<item>Irvine, William B. (2008). <hi rend="italic">A Guide to the Good Life: The Ancient Art of Stoic Joy</hi> (bl-Ingliż). Oxford University Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-19-537461-2">978-0-19-537461-2</ref>.</item>
<item><ref target="https://mt.wikipedia.org/wiki/A._A._Long">Long, A. A.</ref> (2001). <hi rend="italic">Stoic Studies</hi> (bl-Ingliż). University of California Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-520-22974-7">978-0-520-22974-7</ref>.</item>
<item>Robertson, Donald (2010). <hi rend="italic">The Philosophy of Cognitive-Behavioural Therapy: Stoicism as Rational and Cognitive Psychotherapy</hi> (bl-Ingliż). Routledge. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-1-85575-756-1">978-1-85575-756-1</ref>.</item>
<item>Sellars, John (2006). <hi rend="italic">Stoicism</hi> (bl-Ingliż). Acumen Publishing. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-1-84465-053-8">978-1-84465-053-8</ref>.</item>
<item>Stephens, William O. (2007). <hi rend="italic">Stoic Ethics: Epictetus and Happiness as Freedom</hi> (bl-Ingliż). Continuum. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-8264-9608-9">978-0-8264-9608-9</ref>.</item>
<item>Strange, Steven K.; Zupko, Jack, ed. (2004). <hi rend="italic">Stoicism: Traditions and Transformations</hi> (bl-Ingliż). Cambridge University Press. <ref target="https://mt.wikipedia.org/wiki/ISBN">ISBN</ref><ref target="https://mt.wikipedia.org/wiki/Speċjali:SorsiKotba/978-0-521-18164-8">978-0-521-18164-8</ref>.</item>
<item><ref target="https://mt.wikipedia.org/wiki/Eduard_Zeller">Zeller, Eduard</ref> (1892). <ref target="http://books.google.com/books?id=tfEYAAAAYAAJ&amp;printsec=titlepage"><hi rend="italic">The Stoics, Epicureans and Sceptics</hi></ref> (bl-Ingliż). Tradott minn Reichel, Oswald J. Longmans, Green, and Co.</item></list>
</text></body></html>