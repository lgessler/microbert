FABULAE INTERLOCUTORES . 
BYRRHIAservus . 
CHARINTUSadolescens . 
CHREMESsenex . 
CRITOhospes . 
DAVUSservus . 
DROMOlorarius . 
GLYCERIUMmeretrix . 
LESBIAobstetrix . 
MYSISancilla . 
PAMPHILUSadolescens . 
SIMOsenex . 
SOSIAlibertus . 
INTRODUCTION . 
THE Andria derives its name from Glycerium , the heroine of the play ; 
who was from Andros . 
Upon her previous history turns the dÃ©nouement of the plot . 
Chremes and Phania were brothers , two Athenian citizens . 
On occasion of a voyage to Asia Chremes had left his only daughter Pasibula with Phania , who shortly afterwards followed his brother to Asia to escape from a war that was raging in Greece . 
He was overtaken by a storm , and shipwrecked , together with Pasibula , upon the island Andros . 
He there attached himself as a client to a citizen , who entertained him liberally , and upon his death , which occurred shortly after , adopted Pasibula and brought her up with his own daughter Chrysis , having changed her name to Glycerium . 
Chrysis upon the death of her father went to Athens with her reputed sister , and , after making shift for an honest livelihood , at last took up the profession of a courtezan . 
At her house many young men congregated , and among others Pamphilus , the son of Simo , who there saw and fell in love with Glycerium , and became her accepted lover , making her a promise of marriage , which was rendered more binding by the parting injunctions of Chrysis , who upon her deathbed commended Glycerium as a sacred trust to Pamphilus . 
Meanwhile Pamphilus has another affair on his hands . 
For Chremes has had another daughter since the loss of Pasibula , and is very anxious that she should be well married to such an excellent young man as Pamphilus , who , happily , while enjoying himself in his own way , has gained a character which is the admiration of every one . 
So Philumena and Pamphilus are betrothed by their parents , entirely without the knowledge of the bridegroom elect . 
All this time Simo has fully believed in his son's excellence ; 
but is undeceived by an event which takes place at the funeral of Chrysis , where Pamphilus shows something more than an ordinary solicitude for a young woman whom Simo ascertains to be the sister of Chrysis . 
The matter takes wind , and reaches the ears of Chremes , with the additional circumstance of Pamphilus' connexion with her , upon which he breaks off the match . 
This brings us to the point at which the action of the play commences . 
Simo determines to tell Pamphilus that he is to be married to Philumena , hoping to place him in a dilemma ; 
for if he refused , then he could take him severely to task ; 
if he consented , then Chremes might be gained over , and after all the match might take place . 
Accordingly he tells Pamphilus by the way in the Forum that he is to be married that very day . 
Pamphilus returns home in amazement ; 
but is met by Mysis , servant of Glycerium , who revives his old affection for her mistress . 
Davus meanwhile sifts the whole matter to the bottom ; 
finds that the marriage is a pretence , and accordingly recommends Pamphilus to humour his father to the utmost , and express his entire readiness to marry as soon as he pleases . 
At the same time he is to keep up his intimacy with Glycerium , that Chremes may be as shy of his connexion as he is now . 
Meanwhile there is a by-plot at work . 
One Charinus , a friend of Pamphilus , who is in love with Philumena , hears with dismay that she is to be married to his friend , and urges him to do all in his power to defer the marriage if possible . 
So affairs stand when Glycerium is brought to bed of a son , Simo , who hears what is going on , imagining , and being confirmed by Davus in the belief , that this is merely an artifice of Glycerium and her friends to prevent Pamphilus' marriage . 
He accordingly again treats with Chremes on the subject of the marriage of Pamphilus and Philumena , and extorts a reluctant consent . 
This places Davus in a great strait ; 
for Pamphilus now reproaches him with his untoward advice , which has got him into this mischief ; 
and Charinus too is indignant to the last degree at the treachery of Pamphilus . 
As a last resource Davus places the child before Simo's door , and contrives that Chremes shall hear its history from Mysis . 
This causes a fresh rupture between Chremes and Simo . 
At this moment there arrives a native of Andros , Crito , next of kin to Chrysis , who has come to Athens to claim her property . 
He clears up the previous history of Glycerium , who is joyfully recognized as Chremes' daughter , and all parties are made happy ; 
Simo being with some difficulty gained over to forgive past offences , and to receive his son and Davus into favour again . 
ANDRIA . 
ACTA LUDIS MEGALENSIB M. FULVIO ET M. GLABRIONE AEDILIB . 
CURULIB . 
EGERUNT L. AMBIVIUS TURPIO , L. ATTILIUS PRAENESTINUS . 
MODOS FECIT FLACCUS CLAUDII FILIUS , TIBIIS PARIBUS DEXTRIS ET SINISTRIS . 
ET EST TOTA GRAECA . 
EDITA M. MARCELLO , CN . 
SULPITIO COSS . 
Prologus 
Poeta quum primum animum ad scribendum appulit , 
Id sibi negoti credidit solum dari 
Populo ut placerent quas fecisset fabulas . 
Verum aliter evenire multo intelligit . 
Nam in prologis scribundis operam abutitur , 
Non qui argumentum narret , sed qui malevoli 
Veteris poetae maledictis respondeat . 
Nunc quam rem vitio dent quaeso animum advortite . 
Menander feeit Andriam et Perinthiam . 
>Qui utramvis recte norit ambas noverit . 
Non ita dissimili sunt argumento , sed tamen 
Dissimili oratione sunt factae ac stilo . 
Quae convenere in Andriam ex Perinthia 
Fatetur transtulisse atque usum pro suis . 
Id isti vituperant factum ; 
atque in eo disputant , 
Contaminari non decere fabulas . 
Faciuntne intelligendo ut nihil intelligant . 
Qui quum hunc accusant Naevium , Plautum , Ennium 
Accusant , quos hic noster auctores liabet : 
Quorum aemulari exoptat negligentiam 
Potius , quam istorum obscuram diligentiam . 
Dehinc ut quiescant porro moneo et desinant 
Maledicere , malefacta ne noscant sua . 
Favete , adeste aequo animo , et rem cognoscite , 
Ut pernoscatis , ecquid spei sit reliquum , 
Posthac quas faciet de integro comoedias , 
Spectandae an exigendae sint vobis prius . 
SIMO . 
SOSIA . 
Si . 
Vos istaec intro auferte : abite . 
Sosia , 
Adesdum : paucis to volo . 
So . 
Dictum puta : 
Nempe ut curentur recte haec . 
Si . 
Immo aliud . 
So . 
Quid est 
Quod tibi mea ars efficere hoc possit amplius ? 
Si . 
Nihil istac opus est arte ad hanc rem quam paro : 
Sed iis quas semper in te intellexi sitas , 
Fide et taciturnitate . 
So . 
Exspecto quid velis . 
Si . 
Ego postquam te emi , a parvulo ut semper tibi 
Apud me iusta et clemens fuerit servitus 
Scis : feci e servo ut esses libertus mihi . 
Propterea quod servibas liberaliter . 
Quod habui summum pretium , persolvi tibi . 
So . 
In memorial habeo . 
Si . 
Haud muto factum . 
So . 
Gaudeo 
Si tibi quid feci aut facio quod placet , Simo , 
Et gratum id fuisse advorsum te habeo gratiam . 
Sed mihi hoc molestum est : nam istaec commemoratio 
Quasi exprobratio est immemoris benefici . 
Quin tu uno verbo dic quid est quod me velis . 
Si . 
Ita faciam : hoc primum in hac re praedico tibi ; 
Quas credis esse has non sunt verae nuptiae . 
So . 
Cur simulas igitur ? 
Si . 
Rem omnem a principio audies ; 
Eo pacto et gnati vitam , et consilium meum 
Cognosces , et quid facere in hac re te velim . 
Nam is postquam excessit ex ephebis , Sosia , 
Liberius vivendi fuit potestas : nam antea 
Qui seire posses , aut ingenium noscere , 
Dum aetas , metus , magister , prohibebant ? 
So . 
Ita est . 
Si . 
Quod plerique omnes faciunt adolescentuli , 
Ut animum ad aliquod studium adiungant , aut equos 
Alere aut canes ad venandum , aut ad philosophos : 
Horum ille nihil egregiee praeter caetera 
Studebat : et tamen omnia haec mediocriter . 
Gaudebam . 
So . 
Non iniuria : nam id arbitror 
Apprime in vita esse utile ut ne quid nimis . 
Si . 
Sic vita erat : facile omnes perferre ac pati 
Cum quibus erat cunque una : iis sese dedere : 
Eorum obsequi studiis : advorsus nemini : 
Nunquam praeponens se illis : ita facillime 
Sine invidia laudem invenias et amicos pares . 
So . 
Sapienter vitam instituit : namque hoc tempore 
Obsequium amicos , veritas odium parit . 
Si . 
Interea mulier quaedam abhinc triennium 
Ex Andro commigravit huc viciniae , 
Inopia et cognatorum negligentia 
Coacta , egregia forma atque aetate integra . 
So . 
Hei vereor ne quid Andria apportet mali . 
Si . 
Primum haec pudice vitam parce ac duriter 
Agebat , lana ac tela victum quaeritans . 
Sed postquam amans accessit , pretium pollicens , 
Unus et item alter , ita ut ingenium est omnium 
Hominum a labore proclive ad libidinem , 
Accepit conditionem , dein quaestum occipit . 
Qui tum illam amabant forte , ita ut fit , filium 
Perduxere illuc secum ut una esset meum . 
Egomet continuo mecum , 'Certe captus est , 
Habet.' Observabam mane illorum servulos 
Venientes aut abeuntes : rogitabam , 'Heus puer , 
Dic sodes , quis heri Chrysidem habuit ? ' Nam Andriae 
Illi id erat nomen . 
So . 
Teneo . 
Si . 
Phaedrum , aut Cliniam 
Dicebant , aut Niceratum ; 
nam hi tres tum simul 
Amabant . 
'Eho , quid Pamphilus ? ' Quid ? 
symbolam 
Dedit , coenavit . 
Gaudebam . 
Item alio die 
Quaerebam : comperiebam nihil ad Pamphilum 
Quidquam attinere . 
Enimvero spectatum satis 
Putabam , et magnum exemplum continentiae . 
Nam qui cum ingeniis conflictatur eiusmodi , 
Neque commovetur animus in ea re tamen , 
Scias posse habere iam ipsum suae vitae modum . 
Cum id mihi placebat tum uno ore omnes omnia 
Bona dicere , et laudare fortunas meas 
Qui gnatum haberem tali ingenio praeditum . 
Quid verbis opus est ? 
hac fama impulsus Chremes , 
Ultro ad me venit unicam gnatam suam 
Cum dote summa filio uxorem ut daret . 
Placuit ; 
despondi . 
Hic nuptiis dictus est dies . 
So . 
Quid obstat cur non verae fiant ? 
Si . 
Audies . 
Fere in diebus paucis quibus haec acta sunt 
Chrysis vicina haec moritur . 
So . 
O factum bene ! 
Beasti ; 
metui a Chryside . 
Si . 
Ibi tum filius 
Cum illis qui amabant Chrysidem una aderat frequens ; 
Curabat una funus , tristis interim , 
Nonnunquam collacrumabat : placuit tum id mihi . 
Sic cogitabam ; 
Hic , parvae consuetudinis 
Causa , mortem huius tam fert familiariter : 
Quid si ipse amasset ? 
quid mihi hic faciet patri ? 
Haec ego putabam esse omnia humani ingeni 
Mansuetique animi officia . 
Quid multis moror ? 
Egomet quoque eius causa in funus prodeo , 
Nihil suspicans etiam mali . 
So . 
Hem , quid est ? 
Si . 
Scies . 
Effertur : imus . 
Interea inter mulieres 
Quae ibi aderant forte unam adspicio adolescentulam , 
Forma . 
So . 
Bona fortasse . 
Si . 
Et vultu , Sosia , 
Adeo modesto , adeo venusto , ut nihil supra . 
Quia tum mihi lamentari praeter caeteras 
Visa est , et quia erat forma praeter caeteras 
Honesta et liberali , accedo ad pedisequas ; 
Quae sit rogo . 
Sororem esse aiunt Chrysidis . 
Percussit illico animum : at at ! 
hoc illud est , 
Hinc illae lacrumae ; 
haec illa est misericordia . 
So . 
Quam timeo , quorsum evadas . 
Si . 
Funus interim 
Procedit : sequimur : ad sepulcrum venimus : 
In ignem posita est : fletur . 
Interea haec soror 
Quam dixi ad flammam accessit imprudentius , 
Satis cum periclo . 
Ibi tum exanimatus Pamphilus 
Bene dissimulatum amorem et celatum indicat . 
Accurrit : mediam mulierem complectitur : 
Mea Glycerium , inquit , quid agis ? 
cur te is perditum ? 
Tum illa , ut consuetum facile amorem cerneres , 
Reiecit se in eum flens quam familiariter . 
So . 
Quid ais ? 
Si . 
Redeo inde iratus atque aegre ferens . 
Nec satis ad obiurgandum causae . 
Diceret , 
'Quid feci ? 
quid commerui aut peccavi pater ? 
Quae sese in ignem iniicere voluit , prohibui , 
Servavi.' Honesta oratio est . 
So . 
Recte putas . 
Nam si ilium obiurges vitae qui auxilitum tulit , 
Quid facias illi qui dederit damnum aut malum ? 
Si . 
Venit Chremes postridie ad me clamitans , 
Indignum facinus ; 
comperisse Pamphilum 
Pro uxore habere hanc peregrinam . 
Ego illud sedulo 
Negare factum ; 
ille instat factum : denique 
Ita tum discedo ab illo , ut qui se filiam 
Neget daturum . 
So . 
Non tu ibi gnatum ? 
Si . 
Ne haec quidem 
Satis vehemens causa ad obiurgandum . 
So . 
Qui celo ? 
Si . 
'Tute ipse his rebus finem praescripsti pater . 
Prope adest cum alieno more vivendum est mihi : 
Sine nunc meo me vivere interea modo.' 
So . 
Qui igitur relictus est obiurgandi locus ? 
Si . 
Si propter amorem uxorem nolit ducere , 
Ea primum ab illo animadvertenda iniuria est . 
Et nunc id operam do ut per falsas nuptias 
Vera obiurgandi causa sit si deneget : 
Simul sceleratus Davus siquid consili 
Habet ut consumat nunc cum nihil obsint doli ; 
Quem ego credo manibus pedibus obnixe omnia 
Facturum ; 
magis id adeo mihi ut incommodet 
Quam ut obsequatur gnato . 
So . 
Quapropter ? 
Si . 
Rogas ? 
Mala mens , malus animus . 
Quem quidem ego si sensero-- 
Sed quid opus est verbis ? 
Sin eveniat quod volo , 
In Pamphilo ut nil sit morae , restat Chremes , 
Qui mi exorandus est : et spero confore . 
Nunc tuum est officium has bene ut adsimules nuptias : 
Perterrefacias Davum : observes filium , 
Quid agat , quid cum illo consili captet . 
So . 
Sat est : 
Curabo : eamus nunc iam intro . 
Si . 
I prae , sequar . 
SIMO . 
DAVUS . 
Si . 
Non dubium est quin uxorem nolit filius : 
Ita Davum modo timere sensi , ubi nuptias 
Futuras esse audivit . 
Sed ipse exit foras . 
Da . 
Mirabar hoc si sic abiret , et heri semper lenitas 
Verebar quorsum evaderet : 
Qui postquam audierat non datum iri filio uxorem suo 
Numquam cuiquam nostrum verbum fecit , neque id aegre tulit . 
Si . 
At nunc faciet ; 
neque , ut opinor , sine tuo magno malo . 
Da . 
Id voluit , nos sic nec opinantes duci falso gaudio , 
Sperantes , iam amoto metu , interea oscitantes opprimi , 
Ut ne esset spatium cogitandi ad disturbandas nuptias : 
Astute . 
Si . 
Carnufex , quae loquitur ? 
Da . 
Herus est , neque provideram . 
Si . 
Dave . 
Da . 
Hem , quid est ? 
Si . 
Ehodum ad me ! 
Da . 
Quid hic volt ? 
Si . 
Quid ais ? 
Da . 
Qua de re ? 
Si . 
Rogas ? 
Meum gnatum rumor est amare . 
Da . 
Id populus curat scilicet . 
Si . 
Hocine agis , an non ? 
Da . 
Ego vero istuc . 
Si . 
Sed nunc ea me exquirere 
Iniqui patris est . 
Nam quod antehac fecit nihil ad me adtinet . 
Dum tempus ad eam rem tulit , sivi animum ut expleret suum : 
Nunc hic dies aliam vitam affert , alios mores postulat . 
Dehinc postulo , sive aequum est te oro , Dave , ut redeat iam in viam . 
Da . 
Hoc quid sit ? 
Si . 
Omnes qui amant graviter sibi dari uxorem ferunt . 
Da . 
Ita aiunt . 
Si . 
Tum siquis magistrum cepit ad eam rem improbum 
Ipsum animum aegrotum ad deteriorem partem plerumque applicat . 
Da . 
Non hercle intelligo . 
Si . 
Non ? 
hem ! 
Da . 
Non : Davus sum , non Oedipus . 
Si . 
Nempe ergo aperte vis quae restant me loqui . 
Da . 
Sane quidem . 
Si . 
Si sensero hodie quicquam in his te nuptiis 
Fallaciae conari quo fiant minus , 
Aut velle in ea re ostendi quam sis callidus , 
Verberibus caesum te in pistrinum Dave dedam usque ad necem , 
Ea lege atque omine , ut si te inde exemerim ego pro te molam . 
Quid , hoc intellextin ? 
an nondum etiam ne hoc quidem ? 
Da . 
Immo callide ; 
Ita aperte ipsam rem modo locutus nil circuitione usus es . 
Si . 
Ubi vis facilius passus sim , quam in hac re , me deludier . 
Da . 
Bona verba , quaeso . 
Si . 
Irrides : nil me fallis . 
Edico tibi 
Ne temere facias : neque tu hoc dicas tibi non praedictum . 
Cave . 
DAVUS . 
Enimvero , Dave , nil loci est segnitiae neque socordiae , 
Quantum intellexi modo senis sententiam de nuptiis : 
Quae si non astu providentur me aut herum pessum dabunt . 
Nec quid agam certum est : Pamphilumne adiutem an auscultem seni . 
Si illum relinquo eius vitae timeo : sin opitulor huius minas ; 
Cui verba dare difficile est . 
Primum iam de amore hoc comperit : 
Me infensus servat ne quam faciam in nuptiis fallaciam . 
Si senserit perii : aut si lubitum fuerit causam ceperit , 
Quo iure quaque iniuria praecipitem in pistrinum dabit . 
Ad haec mala hoc mihi accedit etiam : haec Andria , 
Si ista uxor sive amica est , gravida e Pamphilo est . 
Audireque eorum est operae pretium audaciam : 
Nam inceptio est amentium haud amantium : 
Quicquid peperisset decreverunt tollere : 
Et fingunt quandam inter se nunc fallaciam , 
Civem Atticam esse hanc . 
Fuit olim hinc quidam senex , 
Mercator : navem is fregit apud Andrum insulam : 
Is obiit mortem : ibi tum hanc eiectam Chrysidis 
Patrem recepisse orbam , parvam : Fabulae . 
Mihi quidem hercle non fit verisimile ; 
atque ipsis commentum placet . 
Sed Mysis ab ea egreditur : at ego hinc me ad forum ut 
Conveniam Pamphilum , ne de hac re pater imprudentem opprimat . 
MYSIS . 
Audivi Archylis iamdudum : Lesbiam adduci iubes . 
Sane pol illa temulenta est mulier et temeraria , 
Nec satis digna cui committas primo partu mulierem ; 
Tamen eam adducam . 
Importunitatem spectate aniculae , 
Quia compotrix eius est . 
Di date facultatem obsecro 
Huic pariundi , atque illi in aliis potius peccandi locum . 
Sed quidnam Pamphilum exanimatum video ? 
Vereor quid siet . 
Opperiar ut sciam numquidnam haec turbae tristitia adferat . 
PAMPHILUS . 
MYSIS . 
Pa . 
Hocine est humanum factum aut inceptum ? 
hocine est officium patris ? 
My . 
Quid illud est ? 
Pa . 
Pro deum atque hominum fidem , quid est si non haec contumelia est ? 
Uxorem decrerat dare sese mihi hodie : nonne oportuit 
Praescisse me ante ? 
nonne prius communicatum oportuit ? 
My . 
Miseram me , quod verbum audio ? 
Pa . 
Quid Chremes qui denegarat se commuissurum mihi 
Gnatam suam uxorem ? 
id mutavit , quia me immutatum videt . 
Itan obstinate operam dat ut me a Glycerio miserum abstrahat : 
Quod si fit pereo funditus . 
Adeon' hominem esse invenustum aut infelicem quemquam ut ego sum ? 
Pro deum atque hominum fidem ! 
Nullon' ego Chremetis pacto adfinitatem effugere potero ? 
Quot modis contemptus , spretus ? 
facta , transacta omnia : hem , 
Repudiatus repetor : quamobrem ? 
nisi si id est quod suspicor : 
Aliquid monstri alunt : ea quoniam nemini obtrudi potest , 
Itur ad me . 
My . 
Oratio haec me miseram exanimavit metu . 
Pa . 
Nam quid ego nunc dicam de patre ? 
ah 
Tantam rem tam neglegenter agere ! 
praeteriens modo 
Mihi apud forum , 'Uxor tibi ducenda est , Pamphile , hodie , ' inquit , 'para : 
Abi domum.' Id mi visus est dicere , 'Abi cito , et suspende te.' 
Obstipui : censen' me verbum potuisse ullum proloqui ? 
aut 
Ullam causam , saltem ineptam , falsam , iniquam ? 
Obmutui . 
Quod si ego rescissem id prius quid facerem , si quis nunc me roget ? 
Aliquid facerem ut hoc ne facerem . 
Sed nunc quid primum exsequar ? 
Tot me impediunt curae , quae meum animum divorsae trahunt , 
Amor , misericordia huius , nuptiarum sollicitatio , 
Tum patris pudor qui me tam leni passus animo est usque adhuc 
Quae meo quomque animo libitum est facere . 
Eine ego ut advorser ? 
hei mihi ! 
Incertum est quid agam . 
My . 
Misera timeo incertum hoc quorsum accidat . 
Sed nunc peropus est , aut hunc cum ipsa , aut me aliquid de illa adversum hunc loqui . 
Dum in dubio est animus , paulo momento huc vel illuc impellitur . 
Pa . 
Quis hic loquitur ? 
Mysis ? 
salve . 
My . 
O salve , Pamphile . 
Pa . 
Quid agit ? 
My . 
Rogas ? 
Laborat e dolore ; 
atque ex hoc misera sollicita est , diem 
Quia olim in hunc sunt constitutae nuptiae : tum autem hoc timet , 
Ne deseras se . 
Pa . 
Hem , egone istuc conari queam ? 
Ego propter me illam decipi miseram sinam 
Quae mihi suum animum atque omnem vitam credidit , 
Quam ego animo egregie caram pro uxore habuerim ? 
Bene et pudice eius doctum atque eductum sinam 
Coactum egestate ingenium immutarier ? 
Non faciam . 
My . 
Haud vereor si in te solo sit situm ; 
Sed ut vim queas ferre . 
Pa . 
Adeone me ignavum putas , 
Adeone porro ingratum , aut inhumanum , aut ferum , 
Ut neque me consuetudo neque amor neque pudor 
Commoveat neque commoneat ut servem fidem ? 
My . 
Unum hoc scio , esse meritam ut memor esses sui . 
Pa . 
Memor essem ? 
o Mysis Mysis , etiam nunc mihi 
Scripta illa sunt in animo dicta Chrysidis 
De Glycerio . 
Iam ferme moriens me vocat : 
Accessi : vos semotae : nos soli : incipit : 
"Mi Pamphile , huius formam atque aetatem vides : 
Nec clam te est quam illi utraeque res nunc utiles 
Et ad pudicitiam et ad rem tutandam sient . 
Quod ego te per hanc dextram oro et ingenium tuum , 
Per tuam fidem , perque huius solitudinem , 
Te obtestor , ne abs te hanc segreges neu deseras , 
Si te in germani fratris dilexi loco , 
Sive haec te solum semper fecit maximi , 
Seu tibi morigera fuit in rebus omnibus . 
Te isti virum do amicum tutorem patrem . 
Bona nostra haec tibi permitto et tuae mando fidei." 
Hanc mihi in manum dat : mors continuo ipsam occupat . 
Accepi : acceptam servabo . 
My . 
Ita spero quidem . 
Pa . 
Sed cur tu abis ab illa ? 
My . 
Obstetricem arcesso . 
Pa . 
Propera , atque audin' ? 
Verbum unum cave de nuptiis , ne ad morbum hoc etiam . 
My . 
Teneo . 
CHARINUS . 
BYRRHIA . 
PAMPHILUS . 
Ch . 
Quid ais Byrrhia ? 
datume illa Pamphilo hodie nuptum ? 
By . 
Sic est . 
Ch . 
Qui scis ? 
By . 
Apud forum modo e Davo audivi . 
Ch . 
Vae misero mihi . 
Ut animus in spe atque in timore usque antehac attentus fuit , 
Ita postquam adempta spes est lassus cura confectus stupet . 
By . 
Quaeso edepol , Charine , quoniam non potest id fieri quod vis , 
Id velis quod possit . 
Ch . 
Nil volo aliud nisi Philumenam . 
By . 
Ah , 
Quanto satius est te id dare operam qui istum amorem ex animo amoveas , 
Quam id loqui quo magis libido frustra incendatur tua . 
Ch . 
Facile omnes cum valemus recta consilia aegrotis damus . 
Tu si hic sis aliter sentias . 
By . 
Age age , ut libet . 
Ch . 
Sed Pamphilum 
Video : omnia experiri certum est prius quam pereo . 
By . 
Quid hic agit ? 
Ch . 
Ipsum hunc orabo : huic supplicabo : amorem huic narrabo meum : 
Credo impetrabo ut aliquot saltem nuptiis prodat dies : 
Interea fiet aliquid , spero . 
By . 
Id aliquid nihil est . 
Ch . 
Byrrhia , 
Quid tibi videtur ? adeon' ad eum ? 
By . 
Quidni ? 
Si nihil impetres , 
Ut te arbitretur sibi paratum moechum si illam duxerit ? 
Ch . 
Abin' hinc in malam rem cum suspicione istac , scelus ? 
Pa . 
Charinum video : salve . 
Ch . 
O salve Pamphile . 
Ad te advenio spem , salutem , auxilium , consilium expetens . 
Pa . 
Neque pol consili locum habeo , neque auxili copiam . 
Sed istuc quidnam est ? 
Ch . 
Hodie uxorem ducis ? 
Pa . 
Aiunt . 
Ch . 
Pamphile , 
Si id facis hodie postremum me vides . 
Pa . 
Quid ita ? 
Ch . 
Hei mihi , 
Vereor dicere : huic dic quaeso Byrrhia . 
By . 
Ego dicam . 
Pa . 
Quid est ? 
By . 
Sponsam hic tuam amat . 
Pa . 
Ne iste haud mecum sentit : Ehodum die mihi : 
Numquidnam amplius tibi cum illa fuit Charine ? 
Ch . 
Ah Pamphile 
Nihil . 
Pa . 
Quam vellem . 
Ch . 
Nunc te per amicitiam et per amorem obsecro 
Principio ut ne ducas . 
Pa . 
Dabo equidem operam . 
Ch . 
Sed si id non potes , 
Aut tibi nuptiae haec sunt cordi . 
Pa . 
Cordi ? 
Ch . 
Saltem aliquot dies 
Profer , dum proficiscor aliquo ne videam . 
Pa . 
Audi nunciam . 
Ego Charine neutiquam officium liberi esse hominis puto 
Cum is nihil promereat postulare id gratiae adponi sibi . 
Nuptias effugere ego istas malo , quam tu adipiscier . 
Ch . 
Reddidisti animum . 
Pa . 
Nunc si quid potes aut tute aut hic Byrrhia , 
Facite , fingite , invenite , efficite qui detur tibi : 
Ego id agam qui mihi ne detur . 
Ch . 
Sat habeo . 
Pa . 
Davom optume 
Video cuius consilio fretus sum . 
Ch . 
At tu hercle haud quidquam mihi ; 
Nisi ea quae nihil opus sunt sciri . 
Fugin' hinc 
By . 
Ego vero ac libens . 
DAVUS . 
CHARINUS . 
PAMPHILUS . 
Da . 
Di boni , boni quid porto ! 
sed ubi inveniam Pamphilum , 
Ut metum in quo nunc est adimam , atque expleam animum gaudio ? 
Ch . 
Laetus est nescio quid . 
Pa . 
Nihil est : nondum haec rescivit mala . 
Da . 
Quem ego nunc credo , si iam audierit sibi paratas nuptias-- 
Ch . 
Audin' tu illum ? 
Da . 
toto me oppido exanimatum quaerere . 
Sed ubi quaeram ? 
quo nunc primum intendam ? 
Ch . 
Cessas adloqui ? 
Da . 
Abeo . 
Pa . 
Dave : ades . 
Resiste . 
Da . 
Quis homo est , qui me ? 
O Pamphile , 
Te ipsum quaero . 
Euge Charine : ambo opportune . 
Vos volo . 
Pa . 
Dave , perii . 
Da . 
Quin tu hoc audi . 
Pa . 
Interii . 
Da . 
Quid timeas scio . 
Ch . 
Mea quidem hercle certe in dubio vita est . 
Da . 
Et quid tu scio . 
Pa . 
Nuptiae mihi . 
Da . 
Etsi scio . 
Pa . 
Hodie . 
Da . 
Obtundis , tametsi intellego . 
Id paves ne ducas tu illam , tu autem ut ducas . 
Ch . 
Rem tenes . 
Pa . 
Istuc ipsum . 
Da . 
Atque istuc ipsum nihil pericli est : me vide . 
Pa . 
Obsecro te , quam primum hoc me libera miserum metu . 
Da . 
Hem , 
Libero ; 
tibi uxorem non dat iam Chremes . 
Pa . 
Qui scis ? 
Da . 
Scies . 
Tuus pater me modo prehendit : ait tibi uxorem dari 
Hodie ; 
item alia multa quae nunc non est narrandi locus . 
Continuo ad te properans percurro ad forum ut dicam tibi haec . 
Ubi te non invenio ibi ascendo in quendam excelsum locum . 
Circumspicio ; 
nusquam . 
Ibi forte huius video Byrrhiam ; 
Rogo : negat vidisse . 
Mihi molestum . 
Quid agam , cogito . 
Redeunti interea ex ipsa re mihi incidit suspicio : hem , 
Paululum obsoni : ipsus tristis : de improviso nuptiae : 
Non cohaerent . 
Pa . 
Quorsumnam istuc ? 
Da . 
Ego me continuo ad Chremem . 
Cum illo advenio solitudo ante ostium : iam id gaudeo . 
Ch . 
Recte dicis . 
Pa . 
Perge . 
Da . 
Maneo : interea introire neminem 
Video exire neminem , matronam nullam in aedibus , 
Nil ornati , nil tumulti : accessi : intro aspexi . 
Pa . 
Scio . 
Magnum signum . 
Da . 
Num videntur convenire haec nuptiis ? 
Pa . 
Non opinor Dave . 
Da . 
"Opinor" narras ? 
non recte accipis . 
Certa res est . 
Etiam puerum inde abiens conveni Chremi 
Olera et pisciculos minutos ferre obolo in coenam seni . 
Ch . 
Liberatus sum hodie Dave tua opera . 
Da . 
Ac nullus quidem . 
Ch . 
Quid ita ? 
Nempe huic prorsus illam non dat . 
Da . 
Ridiculum caput , 
Quasi necesse sit , si huic non dat , te illam uxorem ducere : 
Nisi vides , nisi senis amicos oras , ambis . 
Ch . 
Bene mones . 
Ibo : etsi hercle saepe iam me spes haec frustrata est . 
Vale . 
PAMPHILUS . 
DAVUS . 
Pa . 
Quid igitur sibi vult pater ? 
cur simulat ? 
Da . 
Ego dicam tibi . 
Si id succenseat nunc quia non det tibi uxorem Chremes , 
Ipsus sibi esse iniurius videatur , neque id iniuria , 
Prius quam tuum ut sese habeat animum ad nuptias perspexerit . 
Sed si tu negaris ducere , ibi culpam in te transferet : 
Tum illae turbae fient . 
Pa . 
Quidvis patiar . 
Da . 
Pater est Pamphile . 
Difficile est : tum haec sola est mulier : dictum ac factum invenerit 
Aliquam causam quamobrem eiiciat oppido . 
Pa . 
Eiiciat ? 
Da . 
Cito . 
Pa . 
Cedo igitur quid faciam Dave ? 
Da . 
Dic te ducturum . 
Pa . 
Hem . 
Da . 
Quid est ? 
Pa . 
Egon dicam ? 
Da . 
Cur non ? 
Pa . 
Numquam faciam . 
Da . 
Ne nega . 
Pa . 
Suadere noli . 
Da . 
Ex ea re quid fiat vide . 
Pa . 
Ut ab illa excludar huc concludar . 
Da . 
Non ita est . 
Nempe hoc sic esse opinor : dicturum patrem , 
'Ducas volo hodie uxorem : ' tu , 'ducam , ' inquies : 
Cedo quid iurgabit tecum ? 
Hic reddes omnia 
Quae nunc sunt certa ei consilia incerta ut sient , 
Sine omni periclo : nam hocce haud dubium est quin Chremes 
Tibi non det gnatam . 
Nec tu ea causa minueris 
Haec quae facis ne is mutet suam sententiam . 
Patri dic velle , ut cum velit tibi iure irasci non queat . 
Nam quod tu speres propulsabo facile . 
Uxorem his moribus 
Dabit nemo ; 
inveniet inopem potius quam te corrumpi sinat . 
Sed si te aequo animo ferre accipiet , neglegentem feceris : 
Aliam otiosus quaeret : interea aliquid acciderit boni . 
Pa . 
Itan credis ? 
Da . 
Haud dubium id quidem est . 
Pa . 
Vide quo me inducas . 
Da . 
Quin taces ? 
Pa . 
Dicam . 
Puerum autem ne resciscat mihi esse ex illa cautio est : 
Nam pollicitus sum suscepturum . 
Da . 
O facinus audax ! 
Pa . 
Hanc fidem 
Sibi me obsecravit qui se sciret non deserturum ut darem . 
Da . 
Curabitur . 
Sed pater adest . 
Cave te esse tristem sentiat . 
SIMO . 
DAVUS . 
PAMPHILUS . 
Si . 
Reviso quid agant aut quid captent consili . 
Da . 
Hic nunc non dubitat quin te ducturum neges . 
Venit meditatus alicunde ex solo loco : 
Orationem sperat invenisse se 
Qui differat te : proin tu fac apud te ut sies . 
Pa . 
Modo ut possim Dave . 
Da . 
Crede inquam hoc mihi Pamphile , 
Numquam hodie tecum commutaturum patrem 
Unum esse verbum si te dices ducere . 
BYRRHIA . 
SIMO . 
DAVUS . 
PAMPHILUS . 
By . 
Herus me relictis rebus iussit Pamphilum 
Hodie observare , ut quid ageret de nuptiis 
Scirem : id propterea nunc hunc venientem sequor . 
Ipsum adeo praesto video cum Davo : hoc agam . 
Si . 
Utrumque adesse video . 
Da . 
Hem , serva . 
Si . 
Pamphile ! 
Da . 
Quasi de inproviso respice ad eum . 
Pa . 
Ehem pater . 
Da . 
Probe . 
Si . 
Hodie uxorem ducas ut dixi volo . 
By . 
Nunc nostrae timeo parti quid hic respondeat . 
Pa . 
Neque istic neque alibi tibi erit usquam in me mora . 
By . 
Hem . 
Da . 
Obmutuit . 
By . 
Quid dixit ? 
Si . 
Facis ut te decet 
Cum istuc quod postulo impetro cum gratia . 
Da . 
Sum verus ? 
By . 
Herus , quantum audio , uxore excidit . 
Si . 
I nunc iam intro ; 
ne in mora cum opus sit sies . 
Pa . 
Eo . 
By . 
Nullane in re esse homini cuiquam fidem ? 
Verum illud verbum est , vulgo quod dici solet , 
Omnes sibi malle melius esse quam alteri . 
Ego illam vidi virginem ; 
forma bona 
Memini videre : quo aequior sum Pamphilo , 
Si se illam in somnis quam illum amplecti maluit . 
Renuntiabo , ut pro hoc malo mihi det malum . 
DAVUS . 
SIMO . 
Da . 
Hic nunc me credit aliquam sibi fallaciam 
Portare , et ea me hic restitisse gratia . 
Si . 
Quid Davus narrat ? 
Da . 
Aeque quicquam nunc quidem . 
Si . 
Nihilne ? 
hem . 
Da . 
Nihil prorsus . 
Si . 
Atqui expectabam quidem . 
Da . 
Praeter spem evenit : sentio : hoc male habet virum . 
Si . 
Potin es mihi verum dicere ? 
Da . 
Nihil facilius . 
Si . 
Num illi molestae quippiam hae sunt nuptiae 
Huiusce propter consuetudinem hospitae ? 
Da . 
Nihil hercle : aut , si adeo , bidui est aut tridui 
Haec sollicitudo : nosti : deinde desinet . 
Etenim ipsus secum recta reputavit via . 
Si . 
Laudo . 
Da . 
Dum licitum est ei , dumque aetas tulit , 
Amavit : tum id clam : cavit ne umquam infamiae 
Ea res sibi esset , ut virum fortem decet : 
Nunc uxore opus est : animum ad uxorem appulit . 
Si . 
Subtristis visus est esse aliquantulum mihi . 
Da . 
Nil propter hanc rem : sed est quod succenset tibi . 
Si . 
Quidnam est ? 
Da . 
Puerile est . 
Si . 
Quid est ? 
Da . 
Nihil . 
Si . 
Quin dic quid est ? 
Da . 
Ait nimium parce facere sumptum . 
Si . 
Mene ? 
Da . 
Te . 
"Vix , " inquit , "drachmis est obsonatum decem : 
Num filio videtur uxorem dare ? 
Quem , " inquit , "vocabo ad coenam meorum aequalium 
Potissimum nunc ? " et , quod dicendum hic siet , 
Tu quoque perparce nimium . 
Non laudo . 
Si . 
Tace . 
Da . 
Commovi . 
Si . 
Ego istaec recte ut fiant videro . 
Quidnam hoc rei est ? 
quid hic vult veterator sibi ? 
Nam si hic mali est quicquam , hem illic est huic rei caput . 
MYSIS . 
SIMO . 
DAVUS . 
LESBIA . 
GLYCERIUM . 
My . 
Ita pol quidem res est ut dixti Lesbia : 
Fidelem haud ferme mulieri invenias virum . 
Si . 
Ab Andria est ancilla haec . 
Da . 
Quid narras ? 
Si . 
Ita est . 
My . 
Sed hic Pamphilus-- 
Si . 
Quid dicit ? 
My . 
firmavit fidem . 
Si . 
Hem . 
Da . 
Utinam aut hic surdus aut haec muta facta sit . 
My . 
Nam quod peperisset iussit tolli . 
Si . 
O Iupiter ! 
Quid ego audio ? 
Actum est siquidem haec vera praedicat . 
Le . 
Bonum ingenium narras adolescentis . 
My . 
Optimum . 
Sed sequere me intro , ne in mora illi sis . 
Le . 
Sequor . 
Da . 
Quod remedium nunc huic malo inveniam ? 
Si . 
Quid hoc ? 
Adeone est demens ? 
Ex peregrina ? 
Iam scio ; 
ah ! 
Vix tandem sensi stolidus . 
Da . 
Quid hic sensisse ait ? 
Si . 
Haec primum adfertur iam mihi ab hoc fallacia : 
Hanc simulant parere quo Chremetem absterreant . 
Gl . 
"Iuno Lucina fer opem , serva me , obsecro." 
Si . 
Hui tam cito ? 
ridiculum : postquam ante ostium 
Me audivit stare approperat . 
Non sat commode 
Divisa sunt temporibus tibi , Dave , haec . 
Da . 
Mihin ? 
Si . 
Num immemor es discipuli ? 
Da . 
Ego quid narres nescio . 
Si . 
Hicine me si imparatum in veris nuptiis 
Adortus esset quos mihi ludos redderet ? 
Nunc huius periclo fit , ego in portu navigo . 
LESBIA . 
SIMO . 
DAVUS . 
Le . 
Adhuc Archylis quae assolent quaeque oportet 
Signa esse ad salutem omnia huic esse video . 
Nunc primum fac istaec lavet : post deinde 
Quod iussi ei dari bibere et quantum imperavi 
Date : mox ego huc revertar . 
Per ecastor scitus puer est natus Pamphilo . 
Deos quaeso ut sit superstes , quandoquidem ipse est ingenio bono , 
Cumque huic est veritus optimae adulescenti facere iniuriam . 
Si . 
Vel hoc quis non credat qui te norit abs te esse ortum ? 
Da . 
Quidnam id est ? 
Si . 
Non imperabat coram quid opus facto esset puerperae : 
Sed postquam egressa est illis quae sunt intus clamat de via . 
O Dave , itan contemnor abs te ? 
aut itane tandem idoneus 
Tibi videor esse quem tam aperte fallere incipias dolis ? 
Saltem accurate , ut metui videar certe si resciverim . 
Da . 
Certe hercle nunc hic se ipsus fallit haud ego . 
Si . 
Edixin tibi , 
Interminatus sum ne faceres ? 
num veritus ? 
quid retulit ? 
Credon tibi hoc , nunc peperisse hanc e Pamphilo ? 
Da . 
Teneo quid erret : et quid agam habeo . 
Si . 
Quid taces ? 
Da . 
Quid credas ? 
quasi non tibi renunciata sint haec sic fore . 
Si . 
Mihin quisquam ? 
Da . 
Eho an tute intellexti hoc assimulari ? 
Si . 
Irrideor . 
Da . 
Renunciatum est : nam qui istaec tibi incidit suspicio ? 
Si . 
Qui ? 
quia te noram . 
Da . 
Quasi tu dicas factum id consilio meo . 
Si . 
Certe enim scio . 
Da . 
Non satis me pernosti etiam qualis sim Simo . 
Si . 
Ego non te ? 
Da . 
Sed si quid narrare occoepi , continuo dari 
Tibi verba censes falso : itaque hercle nihil iam muttire audeo . 
Si . 
Hoc ego scio unum neminem peperisse hic . 
Da . 
Intellexti . 
Sed nihilo setius mox deferent puerum huc ante ostium . 
Id ego iam nunc tibi renuntio here futurum , ut sis sciens . 
Ne tu hoc mihi posterius dicas Davi factum consilio aut dolis . 
Prorsus a me opinionem hanc tuam esse ego amotam volo . 
Si . 
Unde id scis ? 
Da . 
Audivi et credo : multa concurrunt simul 
Qui coniecturam hanc nunc facio . 
Iam primum haec se e Pamphilo 
Gravidam dixit esse ; 
inventum est falsum : nunc , postquam videt 
Nuptias domi apparari , missa est ancilla ilico 
Obstetricem arcessitum ad eam , et puerum ut afferret simul . 
Hoc nisi fit puerum ut tu videas , nihil moventur nuptiae . 
Si . 
Quid ais ? 
Quom intellexeras 
Id consili capere , cur non dixti extemplo Pamphilo ? 
Da . 
Quis igitur eum ab illa abstraxit nisi ego ? 
nam omnes nos quidem 
Scimus quam misere hanc amarit : nunc sibi uxorem expetit . 
Postremo id mihi da negoti : tu tamen idem has nuptias 
Perge facere ita ut facis : et id spero adiuturos deos . 
Si . 
Immo abi intro : ibi me opperire , et quod parato opus est para . 
Non impulit me haec nunc omnino ut crederem : 
Atque haud scio an quae dixit sint vera omnia : 
Sed parvi pendo : illud mihi multo maximum est 
Quod mihi pollicitus est ipse gnatus . 
Nunc Chremem 
Conveniam : orabo gnato uxorem : si impetro , 
Quid alias malim quam hodie has fieri nuptias ? 
Nam gnatus quod pollicitus est haud dubium est mihi 
Si nolit quin eum merito possim cogere . 
Atque adeo in ipso tempore eccum ipsum obviam . 
SIMO . 
CHREMES . 
Si . 
Iubeo Chremetem . 
Ch . 
O , te ipsum quaerebam . 
Si . 
Et ego te . 
Ch . 
Optato advenis . 
Aliquot me adiere ex te auditum qui aiebant hodie filiam 
Meam nubere tuo gnato : id viso tune an illi insaniant . 
Si . 
Ausculta paucis : et quid ego te velim et tu quod quaeris scies . 
Ch . 
Ausculto : loquere quid velis . 
Si . 
Per te deos oro et nostram amicitiam Chreme 
Quae incepta a parvis cum aetate accrevit simul , 
Perque unicam gnatam tuam et gnatum meum , 
Cuius tibi potestas summa servandi datur , 
Ut me adiuves in hac re , atque ita ut nuptiae 
Fuerant futurae fiant . 
Ch . 
Ah ne me obsecra : 
Quasi hoc te orando a me impetrare oporteat . 
Alium esse censes nunc me atque olim cum dabam ? 
Si in rem est utrique ut fiant , arcessi iube . 
Sed si ex ea re plus mali est quam commodi 
Utrique , id oro te in commune ut consulas , 
Quasi illa tua sit , Pamphilique ego sim pater . 
Si . 
Immo ita volo itaque postulo ut fiat Chreme : 
Neque postulem abs te nisi ipsa res moneat . 
Ch . 
Quid est ? 
Si . 
Irae sunt inter Glycerium et gnatum . 
Ch . 
Audio . 
Si . 
Ita magnae ut sperem posse avelli . 
Ch . 
Fabulae . 
Si . 
Profecto sic est . 
Ch . 
Sic hercle ut dicam tibi : 
Amantium irae amoris integratio est . 
Si . 
Hem , id te oro ut ante eamus dum tempus datur , 
Dumque eius libido occlusa est contumeliis , 
Prius quam harum scelera et lacrimae confictae dolis 
Reducunt animum aegrotum ad misericordiam : 
Uxorem demus : spero consuetudine et 
Coniugio liberali devinctum Chreme 
Dein facile ex illis sese emersurum malis . 
Ch . 
Tibi ita hoc videtur : at ego non posse arbitror 
Neque illum hanc perpetuo habere , neque me perpeti . 
Si . 
Qui scis ergo istuc nisi periclum feceris ? 
Ch . 
At istuc periclum in filia fieri grave est . 
Si . 
Nempe incommoditas denique huc omnis redit : 
Si eveniat quod Di prohibeant , discessio . 
At si corrigitur , quot commoditates vide : 
Principio amico filium restitueris ; 
Tibi generum firmum et filiae invenias virum . 
Ch . 
Quid istic ? 
si ita istuc animum induxti esse utile , 
Nolo tibi ullum commodum in me claudier . 
Si . 
Merito te semper maximi feci Chreme . 
Ch . 
Sed quid ais ? 
Si . 
Quid ? 
Ch . 
Qui scis eos nunc discordare inter se ? 
Si . 
Ipsus mihi Davus qui intimus est eorum consiliis dixit ; 
Et is mihi suadet nuptias quantum queam ut maturem . 
Num censes faceret filium nisi sciret eadem haec velle ? 
Tute adeo iam eius verba audies . 
Heus evocate huc Davum . 
Atque eccum : video ipsum foras exire . 
DAVUS . 
SIMO . 
CHREMES . 
Da . 
Ad te ibam . 
Si . 
Quidnam est ? 
Da . 
Cur uxor non accersitur ? 
iam advesperascit . 
Si . 
Audin tu ilium ? 
Ego dudum non nihil veritus sum Dave abs te , ne faceres idem 
Quod vulgus servorum solet dolis ut me deluderes 
Propterea quod amat filius . 
Da . 
Egone istuc facerem ? 
Si . 
Credidi : 
Idque adeo metuens vos celavi quod nunc dicam . 
Da . 
Quid ? 
Si . 
Scies : 
Nam propemodum habeo iam fidem . 
Da . 
Tandem cognosti qui siem ? 
Si . 
Non fuerant nuptiae futurae . 
Da . 
Quid ? 
non ? 
Si . 
Sed ea gratia 
Simulavi vos ut pertentarem . 
Da . 
Quid ais ? 
Si . 
Sic res est . 
Da . 
Vide , 
Numquam istuc ego quivi intellegere . 
Vah consilium callidum . 
Si . 
Hoc audi : ut hinc te introire iussi opportune hic fit mihi obviam . 
Da . 
Hem , 
Numnam periimus ? 
Si . 
Narro huic quae tu dudum narrasti mihi . 
Da . 
Quidnam audio ? 
Si . 
Gnatam ut det oro , vixque id exoro . 
Da . 
Occidi . 
Si . 
Hem , 
Quid dixisti ? 
Da . 
Optime inquam factum . 
Si . 
Nunc per hunc nulla est mora . 
Ch . 
Domum modo ibo : ut apparentur dicam : atque huc renuntio . 
Si . 
Nunc te oro Dave quoniam solus mihi effecisti has nuptias-- 
Da . 
Ego vero solus . 
Si . 
corrigere mihi gnatum porro enitere . 
Da . 
Faciam hercle sedulo . 
Si . 
Potes nunc dum animus irritatus est . 
Da . 
Quiescas . 
Si . 
Age igitur ubi nunc est ipsus ? 
Da . 
Mirum ni domi est . 
Si . 
Ibo ad eum : atque eadem haec tibi quae dixi dicam itidem illi . 
Da . 
Nullus sum . 
Quid causae est quin hine in pistrinum recta proficiscar via ? 
Nihil est preci loci relictum ; 
iam perturbavi omnia : 
Herum fefelli ; 
in nuptias conieci herilem filium ; 
Feci hodie ut fierent insperante hoc atque invito Pamphilo . 
Hem 
Astutias ! 
quod si quiessem nihil evenisset mali . 
Sed eccum video ipsum : occidi . 
Utinam mihi esset aliquid hic quo me nunc praecipitem darem . 
PAMPHILUS . 
DAVUS . 
Pa . 
Ubi illic est scelus qui me perdidit ? 
Da . 
Perii . 
Pa . 
Atque hoc confiteor mihi 
Iure obtigisse ; 
quandoquidem tam iners tam nulli consili 
Sum . 
Servon fortunas meas me commisisse futili ? 
Ergo pretium ob stultitiam fero : sed inultum numquam id auferet . 
Da . 
Posthac incolumem sat scio fore me nunc si hoc devito malum . 
Pa . 
Nam quid ego nunc dicam patri ? 
Negabon velle me modo 
Qui sum pollicitus ducere ? 
Qua fiducia id facere audeam ? 
Nec quid me nunc faciam scio . 
Da . 
Nec quid me ; 
atque id ago sedulo . 
Dicam aliquid iam inventurum ut huic malo aliquam producam moram . 
Pa . 
Ohe . 
Da . 
Visus sum . 
Pa . 
Ehodum bone vir quid ais ? 
viden me consiliis tuis 
Miserum impeditum esse ? 
Da . 
At iam expediam . 
Pa . 
Expedies ? 
Da . 
Certe Pamphile . 
Pa . 
Nempe ut modo . 
Da . 
Immo melius spero . 
Pa . 
Oh tibi ego ut credam furcifer ? 
Tu rem impeditam et perditam restituas ? 
Hem quo fretus siem , 
Qui me hodie ex tranquillissima re coniecisti in nuptias . 
Annon dixi esse hoc futurum ? 
Da . 
Dixti . 
Pa . 
Quid meritus ? 
Da . 
Crucem . 
Sed sine paululum ad me redeam : iam aliquid dispiciam . 
Pa . 
Hei mihi 
Cum non habeo spatium ut de te sumam supplicium ut volo : 
Namque hoc tempus praecavere mihi me haud te ulcisci sinit . 
CHARINUS . 
PAMPHILUS . 
DAVUS . 
Ch . 
Hocine est credibile aut memorabile 
Tanta vecordia innata cuiquam ut siet 
Ut malis gaudeant atque ex incommodis 
Alterius sua ut comparent commoda ? 
ah 
Idne est verum ? 
immo id est genus hominum pessimum in 
Denegando modo quis pudor paululum adest : 
Post ubi tempus promissa iam perfici , 
Tum coacti necessario se aperiunt , 
Et timent : et tamen res premit denegare : 
Ibi tum eorum impudentissima oratio est , 
"Quis tu es ? 
quis mihi es ? 
cur meam tibi ? 
Heus , 
Proximus sum egomet mihi." Attamen "Ubi fides , " 
Si roges , nihil pudet ; 
hic ubi opus est 
Non verentur : illic ubi nihil opus est ibi verentur . 
Sed quid agam ? 
adeamne ad eum , et cum eo iniuriam hanc expostulem ? 
Ingeram mala multa ? 
Atque aliquis dicat , "Nihil promoveris." 
Multum : molestus certe ei fuero : atque animo morem gessero . 
Pa . 
Charine et me et te imprudens , nisi quid Di respiciunt , perdidi . 
Ch . 
Itane imprudens ? 
tandem inventa est causa : solvisti fidem . 
Pa . 
Quid tandem ? 
Ch . 
Etiam nunc me ducere istis dictis postulas ? 
Pa . 
Quid istuc est ? 
Ch . 
Postquam me amare dixi complacita est tibi . 
Heu me miserum qui tuum animum ex animo spectavi meo . 
Pa . 
Falsus es . 
Ch . 
Nonne tibi satis esse hoc visum solidum est gaudium , 
Nisi me lactasses amantem et falsa spe produceres . 
Habeas . 
Pa . 
Habeam ? 
ah nescis quantis in malis verser miser ; 
Quantasque hic suis consiliis mihi confecit sollicitudines 
Meus carnufex . 
Ch . 
Quid istuc tam mirum est de te si exemplum capit ? 
Pa . 
Haud istuc dicas si cognoris vel me vel amorem meum . 
Ch . 
Scio : cum patre altercasti dudum : et is nunc propterea tibi 
Succenset : nec te quivit hodie cogere illam ut duceres . 
Pa . 
Immo etiam , quo tu minus scis aerumnas meas , 
Hae nuptiae non apparabantur mihi : 
Nec postulabat nunc quisquam uxorem dare . 
Ch . 
Scio : tu coactus tua voluntate es . 
Pa . 
Mane : 
Non dum scis . 
Ch . 
Scio equidem illam ducturum esse te . 
Pa . 
Cur me enicas ? 
Hoc audi . 
Numquam destitit 
Instare ut dicerem me esse ducturum patri ; 
Suadere , orare , usque adeo donec perpulit . 
Ch . 
Quis homo istuc ? 
Pa . 
Davus.-- 
Ch . 
Davus ? 
Pa . 
interturbat . 
Ch . 
Quamobrem ? 
Pa . 
Nescio : 
Nisi mihi deos satis scio fuisse iratos qui eis auscultaverim . 
Ch . 
Factum hoc est Dave ? 
Da . 
Factum . 
Ch . 
Hem , quid ais scelus ? 
At tibi Di dignum factis exitium duint . 
Eho , dic mihi , si omnes hunc coniectum in nuptias 
Inimici vellent quod nisi hoc consilium darent ? 
Da . 
Deceptus sum at non defatigatus . 
Ch . 
Scio . 
Da . 
Hac non successit , alia aggrediemur via . 
Nisi id putas , quia primo processit parum , 
Non posse iam ad salutem converti hoc malum . 
Pa . 
Immo etiam : nam satis credo si advigilaveris 
Ex unis geminas mihi conficies nuptias . 
Da . 
Ego Pamphile hoc tibi pro servitio debeo , 
Conari manibus pedibus noctesque et dies ; 
Capitis periclum adire , dum prosim tibi : 
Tuum est si quid praeter spem evenit mihi ignoscere . 
Parum succedit quod ago : at facio sedulo . 
Vel melius tute reperi , me missum face . 
Pa . 
Cupio : restitue in quem me accepisti locum . 
Da . 
Faciam . 
Pa . 
At iam hoc opus est . 
Da . 
Hem ! 
sed , mane . 
Concrepuit a Glycerio ostium . 
Pa . 
Nihil ad te . 
Da . 
Quaero . 
Pa . 
Hem , nuncin demum ? 
Da . 
At iam hoc tibi inventum dabo . 
MYSIS . 
PAMPHILUS . 
CHARINUS . 
DAVUS . 
My . 
Iam ubi ubi erit inventum tibi curabo et mecum adductum 
Tuum Pamphilum : tu modo anime mi noli te macerare . 
Pa . 
Mysis . 
My . 
Quid est ? 
Ehem Pamphile , opportune te mihi offers . 
Pa . 
Quid est ? 
My . 
Orare iussit si se ames hera iam ut ad sese venias : 
Videre ait te cupere . 
Pa . 
Vah , perii : hoc malum integrascit . 
Sicine me atque illam opera tua nunc miseros sollicitarier ? 
Nam idcirco arcessor , nuptias quod mihi apparari sensit . 
Ch . 
Quibus quidem quam facile potuerat quiesci si hic quiesset . 
Da . 
Age si hic non insanit satis sua sponte instiga . 
My . 
Atque edepol 
Ea res est : proptereaque nunc misera in maerorest est . 
Pa . 
Mysis , 
Per omnes tibi adiuro deos numquam eam me deserturum ; 
Non si capiundos mihi sciam esse inimicos omnes homines . 
Hanc mihi expetivi , contigit : conveniunt mores : valeant 
Qui inter nos discidium volunt : hanc nisi mors mihi adimet nemo . 
My . 
Resipisco . 
Pa . 
Non Apollinis magis verum atque hoc responsum est . 
Si poterit fieri ut ne pater per me stetisse credat 
Quo minus hae fierent nuptiae , volo . 
Sed si id non poterit , 
Id faciam in proclivi quod est per me stetisse ut credat . 
Quis videor ? 
Ch . 
Miser aeque atque ego . 
Da . 
Consilium quaero . 
Ch . 
Fortis ! 
Pa . 
Scio quid conere ? 
Da . 
Hoc ego tibi profecto effectum reddam . 
Pa . 
Iam hoc opus est . 
Da . 
Quin iam habeo . 
Ch . 
Quid est ? 
Da . 
Huic , non tibi habeo , ne erres . 
Ch . 
Sat habeo . 
Pa . 
Quid facies ? 
cedo . 
Da . 
Dies mihi hic ut satis sit vereor 
Ad agendum : ne vacuum esse me nunc ad narrandum credas . 
Proinde hinc vos amolimini : nam mihi impedimento estis . 
Pa . 
Ego hanc visam . 
Da . 
Quid tu ? 
quo hinc te agis ? 
Ch . 
Verum vis dicam ? 
Da . 
Immo etiam 
Narrationis incipit mihi initium . 
Ch . 
Quid me fiet ? 
Da . 
Eho tu impudens non satis habes quod tibi dieculam addo 
Quantum huic promoveo nuptias ? 
Ch . 
Dave attamen . 
Da . 
Quid ergo ? 
Ch . 
Ut ducam . 
Da . 
Ridiculum . 
Ch . 
Huc face ad me ut venias si quid poteris . 
Da . 
Quid veniam ? 
nihil habeo . 
Ch . 
At tamen siquid . 
Da . 
Age veniam . 
Ch . 
Si quid 
Domi ero . 
Da . 
Tu Mysis dum exeo parumper opperire hic . 
My . 
Quapropter ? 
Da . 
Ita facto est opus . 
My . 
Matura . 
Da . 
Iam inquam hic adero . 
MYSIS . 
DAVUS . 
My . 
Nihilne esse proprium cuiquam ? 
Di vestram fidem : 
Summum bonum esse herae putavi hunc Pamphilum , 
Amicum , amatorem , virum in quovis loco 
Paratum : verum ex eo nunc misera quem capit 
Dolorem ! 
facile hic plus mali est , quam illic boni . 
Sed Davus exit . 
Mi homo quid istuc obsecro est ? 
Quo portas puerum ? 
Da . 
Mysis nunc opus est tua 
Mihi ad hanc rem exprompta memoria atque astutia . 
My . 
Quidnam incepturus ? 
Da . 
Accipe a me hunc ocius , 
Atque ante nostram ianuam appone . 
My . 
Obsecro 
Humine ? 
Da . 
Ex ara hinc sume verbenas tibi 
Atque eas substerne . 
My . 
Quamobrem id tute non facis ? 
Da . 
Quia si forte opus sit ad herum iurandum mihi 
Non apposuisse ut liquido possim . 
My . 
Intelligo : 
Nova nunc religio in te istaec incessit cedo ? 
Da . 
Move ocius te , ut quid agam porro intelligas . 
Pro Iupiter . 
My . 
Quid est ? 
Da . 
Sponsae pater intervenit . 
Repudio quod consilium primum intenderam . 
My . 
Nescio quid narres . 
Da . 
Ego quoque hinc ab dextera 
Venire me assimulabo : tu ut subservias 
Orationi ut quomque opus sit verbis vide . 
My . 
Ego quid agas nihil intelligo : sed si quid est 
Quod mea opera opus sit vobis , aut tu plus vides , 
Manebo , ne quod vestrum remorer commodum . 
CHREMES . 
MYSIS . 
DAVUS . 
Ch . 
Revertor postquam quae opus fuere ad nuptias 
Gnatae paravi , ut iubeam arcessi . 
Sed quid hoc ? 
Puer hercle est . 
Mulier tune apposuisti hunc ? 
My . 
Ubi illic est ? 
Ch . 
Non mihi respondes ? 
My . 
Nusquam est : vae miserae mihi , 
Reliquit me homo atque abiit . 
Da . 
Di vestram fidem , 
Quid turbae est apud forum ? 
quid illic hominum litigant ? 
Tum annona cara est : quid dicam aliud nescio . 
My . 
Cur tu obsecro hic me solam ? 
Da . 
Quae est haec fabula ? 
Eho Mysis , puer hic unde est ? 
quisve huc attulit ? 
My . 
Satin sanus es qui me id rogites ? 
Da . 
Quem igitur rogem ? 
Qui hic neminem alium videam . 
Ch . 
Miror unde sit . 
Da . 
Dictura es quod rogo ? 
My . 
Au . 
Da . 
Concede ad dexteram . 
My . 
Deliras : non tute ipse ? 
Da . 
Verbum si mihi 
Unum praeterquam quod te rogo faxis cave . 
My . 
Male dicis ? 
Da . 
Undest ? 
Dic clare . 
My . 
A nobis . 
Da . 
Attatae ! 
Mirum vero impudenter mulier si facit 
Meretrix . 
Ch . 
Ab Andria est haec quantum intelligo . 
Da . 
Adeon videmur vobis esse idonei 
In quibus sic illudatis ? 
Ch . 
Veni in tempore . 
Da . 
Propera adeo puerum tollere hinc ab ianua : 
Mane : cave quoquam ex istoc excessis loco . 
My . 
Di te eradicent : ita me miseram territas . 
Da . 
Tibi ego dico annon ? 
My . 
Quid vis ? 
Da . 
At etiam rogas ? 
Cedo cuium puerum hic apposuisti ? 
dic mihi . 
My . 
Tu nescis ? 
Da . 
Mitte id quod scio : dic quod rogo . 
My . 
Vestri . 
Da . 
Cuius nostri ? 
My . 
Pamphili . 
Da . 
Hem , quid ? 
Pamphili ? 
My . 
Eho , annon est ? 
Ch . 
Recte ego semper fugi has nuptias . 
Da . 
O facinus animadvertendum . 
My . 
Quid clamitas ? 
Da . 
Quemne ego heri vidi ad vos afferri vesperi ? 
My . 
O hominem audacem . 
Da . 
Verum . 
Vidi Cantharam 
Suffarcinatam . 
My . 
Dis pol habeo gratiam 
Quum in pariundo aliquot affuerunt liberae . 
Da . 
Ne illa illum haud novit cuius causa haec incipit . 
Chremes si positum puerum ante aedes viderit 
Suam gnatam non dabit ? 
Tanto hercle magis dabit . 
Ch . 
Non hercle faciet . 
Da . 
Nunc adeo ut tu sis sciens , 
Nisi puerum tollis iam ego hunc in mediam viam 
Provolvam : teque ibidem pervolvam in luto . 
My . 
Tu pol homo non es sobrius . 
Da . 
Fallacia 
Alia aliam trudit ; 
iam susurrari audio 
Civem Atticam esse hanc . 
Ch . 
Eho . 
Da . 
Coactus legibus 
Eam uxorem ducet . 
My . 
Au obsecro an non civis est ? 
Ch . 
Iocularium in malum insciens paene incidi . 
Da . 
Quis hic loquitur ? 
o Chreme , per tempus advenis . 
Ausculta . 
Ch . 
Audivi iam omnia . 
Da . 
Ain tu ? 
haec omnia ! 
Ch . 
Audivi , inquam , a principio . 
Da . 
Audistine obsecro ? 
Hem 
Scelera , hanc iam oportet in cruciatum hinc abripi . 
Hic est ille : non te credas Davum ludere . 
My . 
Me miseram : nihil pol falsi dixi mi senex . 
Ch . 
Novi rem omnem : est Simo intus ? 
Da . 
Est . 
My . 
Ne me attigas 
Sceleste . 
Si pol Glycerio non omnia haec-- 
Da . 
Eho inepta nescis quid sit actum ? 
My . 
Quid sciam ? 
Da . 
Hic socer est . 
Alio pacto haud poterat fieri 
Ut sciret haec quae voluimus . 
My . 
Praediceres . 
Da . 
Paullum interesse censes ex animo omnia , 
Ut fert natura , facias an de industria ? 
CRITO . 
MYSIS . 
DAVUS . 
Cr . 
In hac habitasse platea dictum est Chrysidem 
Quae sese inhoneste optavit parere hic divitias 
Potius quam in patria honeste pauper viveret . 
Eius morte ea ad me lege redierunt bona . 
Sed quos perconter video . 
Salvete . 
My . 
Obsecro 
Quem video ? 
Estne hic Crito sobrinus Chrysidis ? 
Is est . 
Cr . 
O Mysis , salve . 
My . 
Salvus sis Crito . 
Cr . 
Itan Chrysis ? 
hem . 
My . 
Nos quidem pol miseras perdidit . 
Cr . 
Quid vos ? 
quo pacto hic ? 
satin recte ? 
My . 
Nosne ? 
'Sic 
Ut quimus' aiunt , 'quando ut volumus non licet . 
Cr . 
Quid Glycerium ? 
iam hic suos parentes repperit ? 
My . 
Utinam . 
Cr . 
An nondum etiam ? 
Haud auspicato huc me appuli : 
Nam pol si id scissem nunquam huc tetulissem pedem : 
Semper enim dicta est eius haec atque habita est soror : 
Quae illius fuerunt possidet : nunc me hospitem 
Lites sequi quam id mihi sit facile atque utile 
Aliorum exempla commonent : simul arbitror 
Iam aliquem esse amicum et defensorem ei ; 
nam fere 
Grandiuscula iam profecta est illinc . 
Clamitent 
Me sycophantam , hereditates persequi , 
Mendicum : tum ipsam despoliare non licet . 
My . 
O optime hospes pol Crito antiquum obtines . 
Cr . 
Duc me ad eam , quando huc veni , ut videam . 
My . 
Maxime . 
Da . 
Sequar hos : nolo me in tempore hoc videat senex . 
CHREMES . 
SIMO . 
Ch . 
Satis iam satis Simo spectata erga te amicitia est mea : 
Satis pericli coepi adire : orandi iam finem face . 
Dum studeo obsequi tibi paene illusi vitam filiae . 
Si . 
Immo enim nunc quum maxime abs te postulo atque oro Chreme 
Ut beneficium verbis initum dudum nunc re comprobes . 
Ch . 
Vide quam iniquus sis prae studio . 
Dum id efficias quod cupis , 
Neque modum benignitatis neque quid me ores cogitas : 
Nam si cogites , remittas iam me onerare iniuriis . 
Si . 
Quibus ? 
Ch . 
Ah ! 
rogitas ? 
perpulisti me ut homini adolescentulo 
In alio occupato amore , abhorrenti ab re uxoria , 
Filiam darem in seditionem atque in incertas nuptias , 
Eius labore atque eius dolore gnato ut medicarer tuo . 
Impetrasti : incepi dum res tetulit : nunc non fert ; 
feras . 
Illam hinc civem esse aiunt : puer est natus : nos missos face . 
Si . 
Per ego te deos oro ut ne illis animum inducas credere 
Quibus id maxime utile est ilium esse quam deterrimum . 
Nuptiarum gratia haec sunt ficta atque incepta omnia . 
Ubi ea causa quamobrem haec faciunt erit adempta his desinent . 
Ch . 
Erras : cum Davo egomet vidi iurgantem ancillam . 
Si . 
Scio . 
Ch . 
At 
Vero vultu ; 
quum ibi me adesse neuter tum praesenserat . 
Si . 
Credo ; 
et id facturas Davus dudum praedixit mihi : 
Et nescio qui tibi sum oblitus hodie ac volui dicere . 
DAVTS . 
CHREMES . 
SIMO . 
DROMO . 
Da . 
Animo nunc iam otioso esse impero-- 
Ch . 
Hem Davum tibi . 
Si . 
Unde egreditur ? 
Da . 
meo praesidio atque hospitis . 
Si . 
Quid illud mali est ? 
Da . 
Ego commodiorem hominem , adventum , tempus non vidi . 
Si . 
Scelus , 
Quem nam hic laudat ? 
Da . 
Omnis res est iam in vado . 
Si . 
Cesso alloqui ? 
Da . 
Herus est : quid agam ? 
Si . 
O salve bone vir . 
Da . 
Ehem Simo ! 
o noster Chreme ! 
Omnia apparata iam sunt intus . 
Si . 
Curasti probe . 
Da . 
Ubi voles arcesse . 
Si . 
Bene sane ; 
id enimvero hinc nunc abest . 
Etiam tu hoc respondes ? 
quid istic tibi negoti est ? 
Da . 
Mihine ? 
Si . 
Ita . 
Da . 
Mihine ? 
Si . 
Tibi ergo . 
Da . 
Modo introii . 
Si . 
Quasi ego , quam dudum , rogem . 
Da . 
Cum tuo gnato una . 
Si . 
Anne est intus Pamphilus ? 
crucior miser . 
Eho , non tu dixti esse inter eos inimicitias , carnufex ? 
Da . 
Sunt . 
Si . 
Cur igitur hic est ? 
Ch . 
Quid illum census ? 
cum illa litigat . 
Da . 
Immo vero indignum Chreme iam facinus faxo ex me audias . 
Nescio quis senex modo venit : ellum confidens , catus . 
Quum faciem videas videtur esse quantivis preti . 
Tristis severitas inest in vultu , atque in verbis fides . 
Si . 
Quidnam apportas ? 
Da . 
Nihil equidem nisi quod ilium audivi dicere . 
Si . 
Quid ait tandem ? 
Da . 
Glycerium se scire civem esse Atticam . 
Si . 
Hem , 
Dromo , Dromo . 
Da . 
Quid est ? 
Si . 
Dromo . 
Da . 
Audi . 
Si . 
Verbum si addideris . 
Dromo . 
Da . 
Audi , obsecro . 
Dr . 
Quid vis ? 
Si . 
Sublimem hunc intro rape , quantum potes . 
Dr . 
Quem ? 
Si . 
Davum . 
Da . 
Quamobrem ? 
Si . 
Quia libet : rape , inquam . 
Da . 
Quid feci ? 
Si . 
Rape . 
Da . 
Si quicquam invenies me mentitum , occidito . 
Si . 
Nihil audio . 
Ego iam te commotum reddam . 
Da . 
Tamen etsi hoc verum est ? 
Si . 
Tamen . 
Cura asservandum vinctum : atque audin ? 
quadrupedem constringito . 
Age nunc iam : ego pol hodie , si vivo , tibi 
Ostendam herum quid sit pericli fallere , 
Et illi , patrem . 
Ch . 
Ah , ne saevi tantopere . 
Si . 
O Chreme , 
Pietatem gnati ! 
nonne te miseret mei ; 
Tantum laborem capere ob talem filium ? 
Age Pamphile , exi Pamphile : ecquid te pudet ? 
PAMIPHILUS . 
SIMO . 
CHREMES . 
Pa . 
Quis me vult ? 
perii : pater est . 
Si . 
Quid ais , omnium -- ? 
Ch . 
Ah , 
Rem potius ipsam dic , ac mitte male loqui . 
Si . 
Quasi quicquam in hunc iam gravius dici possiet . 
Ain tandem ? 
civis Glycerium est ? 
Pa . 
Ita praedicant . 
Si . 
'Ita praedicant ! ' O ingentem confidentiam ! 
Num cogitat quid dicat ? 
num facti piget ? 
Num eius color pudoris signum usquam indicat ? 
Adeo impotenti esse animo ut praeter civium 
Morem atque legem et sui voluntatem patris 
Tamen hanc habere studeat cum summo probro ? 
Pa . 
Me miserum ! 
Si . 
Hem ! 
modone id demum sensti Pamphile ? 
Olim istuc , olim , cum ita animum induxti tuum 
Quod cuperes aliquo pacto efficiendum tibi , 
Eodem die istuc verbum vere in te accidit . 
Sed quid ego ? 
cur me excrucio ? 
cur me macero 
Cur meam senectutem huius sollicito amentia ? 
an 
Ut pro huius peccatis ego supplicium sufferam ? 
Immo habeat ; 
valeat ; 
vivat cum illa . 
Pa . 
Mi pater . 
Si . 
Quid 'mi pater ? ' quasi tu huius indigeas patris . 
Domus , uxor , liberi inventi invito patre : 
Adducti qui illam civem hinc dicant : viceris . 
Pa . 
Pater licetne pauca ? 
Si . 
Quid dices mihi ? 
Ch . 
Tamen Simo audi . 
Si . 
Ego audiam ? 
quid ego audiam 
Chreme ? 
Ch . 
At tandem dicat sine . 
Si . 
Age dicat ; 
sino . 
Pa . 
Ego me amare hanc fateor : si id peccare est , fateor id quoque . 
Tibi pater me dedo : quidvis oneris impone ; 
impera . 
Vis me uxorem ducere ? 
hanc amittere ? 
ut potero , feram . 
Hoc modo te obsecro , ut ne credas a me allegatum hunc senem . 
Sine me expurgem atque ilium huc coram adducam . 
Si . 
Adducas ! 
Pa . 
Sine , pater . 
Ch . 
Aequum postulat : da veniam . 
Pa . 
Sine te hoc exorem . 
Si . 
Sino . 
Quidvis cupio dum ne ab hoc me falli comperiar Chreme . 
Ch . 
Pro peccato magno paulum supplici satis est patri . 
CRITO . 
CHREMES . 
SIMO . 
PAMPHILLUS . 
Cr . 
Mitte orare : una harum quaevis causa me ut facian monet ; 
Vel tu , vel quod verum est , vel quod ipsi cupio Glycerio . 
Ch . 
Andrium ego Critonem video ? 
certe is est . 
Cr . 
Salvus sis , Chreme . 
Ch . 
Quid tu Athenas insolens ? 
Cr . 
Evenit : sed hicine est Simo ? 
Ch . 
Hic . 
Si . 
Men quaeris ? 
eho tu Glycerium hinc civem esse ais ? 
Cr . 
Tu negas ? 
Si . 
Itane huc paratus advenis ? 
Cr . 
Qua de re ? 
Si . 
Rogas ? 
Tune impune haec facias ? 
tune hic homines adolescentulos 
Imperitos rerum , eductos libere , in fraudem illicis ? 
Sollicitando et pollicitando eorum animos lactas-- ? 
Cr . 
Sanusne es ? 
Si . 
Ac meretricios amores nuptiis conglutinas ? 
Pa . 
Perii ! 
metuo ut substet hospes . 
Ch . 
Si Simo hunc noris satis , 
Non ita arbitrere : bonus est hic vir . 
Si . 
Hic vir sit bonus ? 
Itane attemperate venit hodie in ipsis nuptiis , 
Ut veniret antehac nunquam ? 
est vero huic credendum Chreme ? 
Pa . 
Ni metuam patrem , habeo pro illa re illum quod moneam probe . 
Si . 
Sycophanta . 
Cr . 
Hem ! 
Ch . 
Sic Crito est hic : mitte . 
Cr . 
Videat qui siet . 
Si mihi pergit quae volt dicere , ea quae non volt audiet . 
Ego istaec moveo , aut curo ? 
non tu tuon malum aequo animo feres ? 
Nam ego quae dico vera an falsa audieris iam sciri potest . 
Atticus quidam olim navi fracta apud Andrum eiectus est , 
Et istaec una parva virgo : tum ille egens forte applicat 
Primum ad Chrysidis patrem se . 
Si . 
Fabulam inceptat . 
Ch . 
Sine . 
Cr . 
Itane vero obturbat ? 
Ch . 
Perge . 
Cr . 
Tum is mihi cognatus fuit 
Qui eum recepit . 
Ibi ego audivi ex illo sese esse Atticum . 
Is ibi mortuus est . 
Ch . 
Eius nomen ? 
Cr . 
Nomen tam cito ? 
Pa . 
Phania . 
Ch . 
Hem , perii . 
Cr . 
Verum hercle opinor fuisse Phaniam : hoc certo scio 
Rhamnusium se aiebat esse . 
Ch . 
O Iupiter ! 
Cr . 
Eadem haec Chreme 
Multi alii in Andro tum audivere . 
Ch . 
Utinam id sit quod spero . 
Eho , dic mihi , 
Quid eam tum ? 
suamne esse aibat ? 
Cr . 
Non . 
Ch . 
Cuiam igitur ? 
Cr . 
Fratris filiam . 
Ch . 
Certe mea est . 
Cr . 
Quid ais ? 
Si . 
Quid tu ais ? 
Pa . 
Arrige aures Pamphile . 
Si . 
Qui credis ? 
Ch . 
Phania ille frater meus fuit . 
Si . 
Noram et scio . 
Ch . 
Is hinc bellum fugiens , meque in Asiam persequens , proficiscitur . 
Tum illam relinquere hic est veritus ; 
postilla nunc primum audio 
Quid illo sit factum . 
Pa . 
Vix sum apud me , ita animus commotus est metu , 
Spe , gaudio , mirando hoc tanto tam repentino bono . 
Si . 
Nae istam multimodis tuam inveniri gaudeo . 
Pa . 
Credo pater . 
Ch . 
At mihi unus scrupulus etiam restat qui me male habet . 
Pa . 
Dignus es 
Cum tua religione odium : nodum in scirpo quaeris . 
Cr . 
Quid istuc est ? 
Ch . 
Nomen non convenit . 
Cr . 
Fuit hercle huic aliud parvae . 
Ch . 
Quid Crito ? 
Numquid meministi ? 
Cr . 
Id quaero . 
Pa . 
Egone huius memoriam patiar meae 
Voluptati obstare , cum egomet possim in hac re medicari mihi ? 
Non patiar . 
Heus Chreme quod quaeris , Pasibula est . 
Cr . 
Ipsa est . 
Ch . 
Ea est . 
Pa . 
Ex ipsa millies audivi . 
Si . 
Omnes nos gaudere hoc Chreme 
Te credo credere . 
Ch . 
Ita me Di ament , credo . 
Pa . 
Quid restat , pater ? 
Si . 
Iam dudum res reduxit me ipsa in gratiam . 
Pa . 
O lepidum patrem ! 
De uxore , ita ut possedi , nihil mutat Chremes . 
Ch . 
Causa optima est , 
Nisi quid pater ait aliud . 
Pa . 
Nempe . 
Si . 
Id scilicet . 
Ch . 
Dos Pamphile est 
Decem talenta . 
Pa . 
Accipio . 
Ch . 
Propero ad filiam . 
Eho mecum Crito : 
Nam illam me credo haud nosse . 
Si . 
Cur non illam huc transferri iubes ? 
Pa . 
Recte admones . 
Davo ego istuc dedam iam negoti . 
Si . 
Non potest . 
Pa . 
Qui non potest ? 
Si . 
Quia habet aliud magis ex sese et maius . 
Pa . 
Quidnam ? 
Si . 
Vinctus est . 
Pa . 
Pater non recte vinctus est . 
Si . 
Haud ita iussi . 
Pa . 
Iube solvi obsecro . 
Si . 
Age fiat . 
Pa . 
At matura . 
Si . 
Eo intro . 
Pa . 
O faustum et felicem hunc diem ! 
CHARINUS . 
PAMPHILUS . 
Ch . 
Proviso quid agat Pamphilus ; 
atque eccum . 
Pa . 
Aliquis forsan me putet 
Non putare hoc verum : at mihi nunc sic esse hoc verum libet . 
Ego Deorum vitam propterea sempiternam esse arbitror 
Quod voluptates eorum propriae sunt ; 
nam mihi immortalitas 
Parta est , si nulla aegritudo huic gaudio intercesserit . 
Sed quem ego mihi potissimum optem nunc cui haec narrem dari ? 
Ch . 
Quid illud gaudi est ? 
Pa . 
Davum video : nemo est quem mallem omnium ; 
Nam hunc scio mea solide solum gavisurum gaudia . 
DAVUS . 
PAMPHILUS . 
CHARINUS . 
Da . 
Pamphilus ubinam hic est ? 
Pa . 
Dave . 
Da . 
Quis homo est ? 
Pa . 
Ego sum . 
Da . 
O Pamphile . 
Pa . 
Nescis quid mihi obtigerit . 
Da . 
Certe ; 
sed quid mihi obtigerit scio . 
Pa . 
Et quidem ego . 
Da . 
More hominum evenit ut quod sim nactus mali 
Prius rescisceres tu quam ego illud quod tibi evenit boni . 
Pa . 
Mea Glycerium suos parentes repperit . 
Da . 
O factum bene ! 
Ch . 
Hem ! 
Pa . 
Pater amicus summus nobis . 
Da . 
Quis ? 
Pa . 
Chremes . 
Da . 
Narras probe . 
Pa . 
Nec mora ulla est quin eam uxorem ducam . 
Ch . 
Num ille somniat 
Ea quae vigilans voluit ? 
Pa . 
Tum de puero Dave ? 
Da . 
Ah desine . 
Solus est quem diligunt Di . 
Ch . 
Salvus sum si haec vera sunt . 
Colloquar . 
Pa . 
Quis homo est ? 
O Charine in tempore ipso mihi advenis . 
Ch . 
Bene factum . 
Pa . 
Audistine ? 
Ch . 
Omnia : age me in tuis secundis respice . 
Tuus est nunc Chremes : facturum quae voles scio esse omnia . 
Pa . 
Memini : atque adeo longum est nos illum expectare dum exeat . 
Sequere hac me intus ad Glycerium nunc . 
Tu Dave abi domum : 
Propere arcesse hinc qui auferant eam . 
Quid stas ? 
quid cessas ? 
Da . 
Eo . 
Ne expectetis dum exeant huc : intus despondebitur ; 
Intus transigetur si quid est quod restet . 
Om . 
Plaudite .
