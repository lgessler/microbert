SERVII GRAMMATICI 
IN VERGILII AENEIDOS LIBRVM PRIMVM 
COMMENTARIVS . 
In exponendis auctoribus haec consideranda sunt : poetae vita , 
titulus operis , qualitas carminis , scribentis intentio , numerus librorum , 
ordo librorum , explanatio . 
Vergilii haec vita est . 
patre Vergilio 
matre Magia fuit ; 
civis Mantuanus , quae civitas est Venetiae . 
diversis in locis operam litteris dedit ; 
nam et Cremonae et Mediolani 
et Neapoli studuit . 
adeo autem verecundissimus fuit , ut ex moribus 
cognomen acceperit ; 
nam dictus est Parthenias . 
omni vita probatus 
uno tantum morbo laborabat ; 
nam inpatiens libidinis fuit . 
primum 
ab hoc distichon factum est in Ballistam latronem 
Monte sub hoc lapidum tegitur Ballista sepultus : 
nocte die tutum carpe viator iter . 
scripsit etiam septem sive octo libros hos : Cirin Aetnam Culicem 
Priapeia Catalepton Epigrammata Copam Diras . 
postea ortis bellis 
civilibus inter Antonium et Augustum , Augustus victor Cremonensium 
agros , quia pro Antonio senserant , dedit militibus suis . 
qui 
cum non sufficerent , his addidit agros Mantuanos , sublatos non 
propter civium culpam , sed propter vicinitatem Cremonensium : 
unde ipse in bucolicis Mantua vae miserae nimium vicina 
Cremonae (9.28) . 
amissis ergo agris Romam venit et usus patrocinio 
Pollionis et Maecenatis solus agrum quem amiserat meruit . 
tunc 
ei proposuit Pollio ut carmen bucolicum scriberet , quod eum constat 
triennio scripsisse et emendasse . 
item proposuit Maecenas Georgica , 
quae scripsit emendavitque septem annis . 
postea ab Augusto 
Aeneidem propositam scripsit annis undecim , sed nec emendavit 
nec edidit : unde eam moriens praecepit incendi . 
Augustus vero , ne 
tantum opus periret , Tuccam et Varium hac lege iussit emendare , 
ut superflua demerent , nihil adderent tamen : unde et semiplenos 
eius invenimus versiculos , ut hic cursus fuit (1.534) , et aliquos detractos , 
ut in principio ; 
nam ab armis non coepit , sed sic 
Ille ego , qui quondam gracili modulatus avena 
carmen , et egressus silvis vicina coegi 
ut quamvis avido parerent arva colono , 
gratum opus agricolis , at nunc horrentia Martis 
arma virumque cano 
et in secundo hos versus constat esse detractos 
aut ignibus aegra dedere . 
iamque adeo super unus eram , cum limina Vestae 
servantem et tacitam secreta in sede latentem 
Tyndarida aspicio ; 
dant clara incendia lucem 
erranti passimque oculos per cuncta ferenti . 
illa sibi infestos eversa ob Pergama Teucros 
et Danaum poenam et deserti coniugis iras 
praemetuens , Troiae et patriae communis erinys , 
abdiderat sese atque aris invisa sedebat . 
exarsere ignes animo ; 
subit ira cadentem 
ulcisci patriam et sceleratas sumere poenas . 
'scilicet haec Spartam incolumis patriasque Mycenas 
aspiciet , partoque ibit regina triumpho , 
coniugiumque domumque patres natosque videbit , 
Iliadum turba et Phrygiis comitata ministris ? 
occiderit ferro Priamus ? 
Troia arserit igni ? 
Dardanium totiens sudarit sanguine litus ? 
non ita . 
namque etsi nullum memorabile nomen 
feminea in poena est , habet haec victoria laudem : 
extinxisse nefas tamen et sumpsisse merentis 
laudabor poenas , animumque explesse iuvabit 
†ultricis famam et cineres satiasse meorum.' 
talia iactabam et furiata mente ferebar , 
cum mihi se non ante alias 
* * * 
titulus est Aeneis , derivativum nomen ab Aenea , ut a Theseo Theseis . 
sic Iuvenalis vexatus totiens rauci Theseide Codri . 
qualitas carminis patet ; 
nam est metrum heroicum et actus mixtus , 
ubi et poeta loquitur et alios inducit loquentes . 
est autem heroicum 
quod constat ex divinis humanisque personis , continens vera cum 
fictis ; 
nam Aeneam ad Italiam venisse manifestum est , Venerem 
vero locutam cum Iove missumve Mercurium constat esse conpositum . 
est autem stilus grandiloquus , qui constat alto sermone 
magnisque sententiis . 
scimus enim tria esse genera dicendi , humile 
medium grandiloquum . 
intentio Vergilii haec est , Homerum imitari 
et Augustum laudare a parentibus ; 
namque est filius Atiae , quae 
nata est de Iulia , sorore Caesaris , Iulius autem Caesar ab Iulo 
Aeneae originem ducit , ut confirmat ipse Vergilius a magno demissum 
nomen Iulo . 
de numero librorum nulla hic quaestio est , 
licet in aliis inveniatur auctoribus ; 
nam Plautum alii dicunt unam 
et viginti fabulas scripsisse , alii quadraginta , alii centum . 
ordo 
quoque manifestus est , licet quidam superflue dicant secundum primum 
esse , tertium secundum , et primum tertium , ideo quia primo 
Ilium concidit , post erravit Aeneas , inde ad Didonis regna pervenit , 
nescientes hanc esse artem poeticam , ut a mediis incipientes per 
narrationem prima reddamus et non numquam futura praeoccupemus , 
ut per vaticinationem : quod etiam Horatius sic praecepit in arte 
poetica ut iam nunc dicat iam nunc debentia dici , pleraque 
differat et praesens in tempus omittat : unde constat perite 
fecisse Vergilium . 
sola superest explanatio , quae in sequenti expositione 
probabitur . 
haec quantum ad Aeneidem pertinet dixisse 
sufficiat , nam bucolicorum et georgicorum alia ratio est . 
sciendum 
praeterea est quod , sicut nunc dicturi thema proponimus , ita veteres 
incipiebant carmen a titulo carminis sui , ut puta arma virumque 
cano , Lucanus Bella per Emathios (1.1) , Statius Fraternas 
acies alternaque regna . 
arma multi varie disserunt cur ab armis Vergilius coeperit , 
omnes tamen inania sentire manifestum est , cum eum constet 
aliunde sumpsisse principium , sicut in praemissa eius vita monstratum 
est . 
per 'arma' autem bellum significat , et est tropus metonymia . 
nam arma quibus in bello utimur pro bello posuit , sicut 
toga qua in pace utimur pro pace ponitur , ut Cicero cedant arma 
togae , id est bellum paci . 
alii ideo 'arma' hoc loco proprie 
dicta accipiunt , primo quod fuerint victricia , secundo quod divina , tertio 
quod prope semper armis virum subiungit , ut arma virumque ferens 
et arma acri facienda viro. arma virumque figura usitata 
est ut non eo ordine respondeamus quo proposuimus ; 
nam prius de 
erroribus Aeneae dicit , post de bello . 
hac autem figura etiam in 
prosa utimur . 
sic Cicero in Verrinis nam sine ullo sumptu 
nostro coriis , tunicis frumentoque suppeditato maximos 
exercitus nostros vestivit , aluit , armavit . 
non nulli autem 
hyperbaton putant , ut sit sensus talis 'arma virumque cano , genus 
unde Latinum Albanique patres atque altae moenia Romae' , mox illa 
revoces 'Troiae qui primus ab oris' ; 
sic enim causa operis declaratur , 
cur cogentibus fatis in Latium venerit . 
et est poeticum principium 
professivum 'arma virumque cano' , invocativum 'Musa mihi causas 
memora' , narrativum 'urbs antiqua fuit' . 
et professivum quattuor 
modis sumpsit : a duce 'arma virumque cano' , ab itinere 'Troiae qui 
primus ab oris' , a bello 'multa quoque et bello passus' , a generis successu 
'genus unde Latinum'. virum quem non dicit , sed circumstantiis 
ostendit Aeneam . 
et bene addidit post 'arma' 'virum' , quia 
arma possunt et aliarum artium instrumenta dici , ut Cerealiaque 
arma. cano polysemus sermo est . 
tria enim significat : aliquando 
laudo , ut regemque canebant ; 
aliquando divino , ut ipsa canas 
oro ; 
aliquando canto , ut in hoc loco . 
nam proprie canto significat , 
quia cantanda sunt carmina . 
Troiae Troia regio est Asiae , Ilium 
civitas Troiae ; 
plerumque tamen usurpant poetae et pro civitate vel 
regionem vel provinciam ponunt , ut Iuvenalis et flammis Asiam 
ferroque cadentem . 
Probus ait Troiam Graios et Aiax non 
debere per unam i scribi. qui primus quaerunt multi , cur Aeneam 
primum ad Italiam venisse dixerit , cum paulo post dicat Antenorem 
ante adventum Aeneae fundasse civitatem . 
constat quidem , sed 
habita temporum ratione peritissime Vergilius dixit . 
namque illo 
tempore , quo Aeneas ad Italiam venit , finis erat Italiae usque ad 
Rubiconem fluvium : cuius rei meminit Lucanus et Gallica certus 
limes ab Ausoniis disterminat arva colonis . 
unde apparet 
Antenorem non ad Italiam venisse , sed ad Galliam cisalpinam , in 
qua Venetia est . 
postea vero promotis usque ad Alpes Italiae finibus , 
novitas creavit errorem . 
plerique tamen quaestionem hanc volunt 
ex sequentibus solvi , ut videatur ob hoc addidisse Vergilius 'ad 
Lavina litora' , ne significaret Antenorem . 
melior tamen est superior 
expositio . 
primus [ergo] non ante quem nemo , sed post quem nullus , 
<ut> 
tuque o , cui prima furentem fundit equum magno tellus 
percussa tridenti et hic mihi responsum primus dedit . 
vel laudative 
'primus' , ut primam qui legibus urbem fundabit , Curibus 
parvis . 
ab oris speciem pro genere ; 
nam oras terras generaliter 
debemus accipere . 
sane praepositionem mutavit , nam 'ex oris' melius 
potuit dicere . 
Italiam ars quidem hoc exigit , ut nominibus provinciarum 
praepositiones addamus , civitatum numquam . 
tamen plerumque perverso 
ordine lectum est ; 
nam ecce hoc loco detraxit provinciae 
praepositionem dicens 'Italiam venit' pro ad Italiam venit. Tullius 
in Verrinis ea die Verres ad Messanam venit pro Messanam 
venit . 
sane sciendum est usurpari ab auctoribus , ut vel addant vel 
detrahant praepositiones ; 
namque ait Vergilius silvis te , Tyrrhene , 
feras agitare putasti pro in silvis . 
ut ergo illic detraxit loco 
praepositionem , sic hic provinciae . 
et est figura . 
Italia autem pars 
Europae est . 
Italus enim rex Siculorum profectus de Sicilia venit 
ad loca , quae sunt iuxta Tiberim , et ex nomine suo appellavit 
Italiam . 
ibi autem habitasse Siculos ubi est Laurolavinium , manifestum 
est , sicut ipse alio loco dicit Siculi veteresque Sicani 
et gentes venere Sicanae saepius . 
sane 'Italiam' i contra 
naturam producta est , cum sit natura brevis. fato profugus 'fato' 
ad utrumque pertinet , et quod fugit , et quod ad Italiam venit . 
et 
bene addidit 'fato' , ne videatur aut causa criminis patriam deseruisse , 
aut novi imperii cupiditate . 
profugus autem proprie dicitur qui 
procul a sedibus suis vagatur , quasi porro fugatus . 
multi tamen 
ita definiunt , ut profugos eos dicant qui exclusi necessitate de suis 
sedibus adhuc vagantur , et simul atque invenerint sedes , non dicantur 
profugi , sed exules . 
sed utrumque falsum est . 
nam et profugus 
lectus est qui iam sedes locavit , ut in Lucano profugique a gente 
vetusta Gallorum Celtae miscentes nomen Hiberis (4.9) , et exul 
qui adhuc vagatur , ut in Sallustio qui nullo certo exilio vagabantur : 
adeo exilium est ipsa vagatio . 
quidam hic 'profugus' 
participium volunt . 
sane non otiose fato profugum dicit Aeneam , 
verum ex disciplina Etruscorum . 
est enim in libro qui inscribitur 
litterae iuris Etruriae scriptum vocibus Tagae , eum qui genus a 
periuris duceret , fato extorrem et profugum esse debere . 
porro 
a Laomedonte periuro genus ducit Aeneas , siquidem alibi ait satis 
iam pridem sanguine nostro Laomedonteae luimus periuria 
Troiae. Lavinaque venit litora haec civitas tria habuit nomina . 
nam primum Lavinum dicta est a Lavino , Latini fratre ; 
postea Laurentum a lauro inventa a Latino , dum adepto imperio 
post fratris mortem civitatem augeret ; 
postea Lavinium a Lavinia , 
uxore Aeneae . 
ergo 'Lavina' legendum est , non 'Lavinia' , quia post 
adventum Aeneae Lavinium nomen accepit , et aut Lavinum debuit 
dicere , sicut dixit , aut Laurentum . 
quamvis quidam superfluo esse 
prolepsin velint . 
sane bene addidit 'Lavina' , ut ostenderet ad quam 
partem Italiae venisset Aeneas , quia et multi alii eo tempore ad Italiam 
venerant , ut Capys , qui Capuam , Polites , qui Politorium condiderunt . 
litora Laurolavinium constat octo milibus a mari remotam . 
nec nos debet fallere quia dixit 'Lavina litora' . 
litus enim 
dicitur terra quoque mari vicina , sicut ipse Vergilius in quarto cui 
litus arandum , cum per naturam litus arari non possit . 
ergo 
scire debemus , litus posse et terram dici . 
Fabius Maximus annalium 
primo tum Aeneas aegre patiebatur in eum devenisse 
agrum , macerrimum litorosissimumque. multum ille 'multille' 
conlisio est . 
et 'ille' hoc loco abundat ; 
est enim interposita 
particula propter metri necessitatem , ut stet versus : nam si detrahas 
'ille' , stat sensus ; 
'qui primus' enim ad omnia possumus trahere . 
sic alio loco nunc dextra ingeminans ictus , nunc ille sinistra . 
est autem archaismos . 
aut certe 'ille' , quia haec particula 
more antiquo aut nobilitati aut magnitudini dabatur , ut ac velut ille 
canum et saucius ille. et terris iactatus fatigatus est enim 
apud Thraciam monstro illo , quod e tumulo Polydori sanguis emanavit , 
apud Cretam pestilentia , apud Strophadas insulas Harpyiis , 
tempestate vero et in primo et in tertio . 
iactamur autem in mari 
fluctibus , fatigamur in terris . 
et bene duorum elementorum mala 
uno sermone conplexus est . 
et alto modo mari , quia navigans 
Scyllam et Polyphemum effugit , perditus etiam est Orontes , amissus 
Palinurus et Misenus. altum tamen sciendum est quod et superiorem , 
ut Maia genitum demittit ex alto et inferiorem altitudinem 
significat ; 
namque mensurae nomen est altitudo . 
vi superum violentia deorum , secundum Homerum , qui 
dicit a Iunone rogatos esse deos in odium Troianorum : quod et 
Vergilius tetigit dicens vos quoque Pergameae iam fas est 
parcere genti , dique deaeque omnes . 
latenter autem defendit 
hac ratione Troianos , quod non suo merito eos insequebantur numina , 
sed Iunonis inpulsu . 
multi 'vi superum' posse accipi dicunt Irim 
Aeolum Iuturnam Iunonem , sed melius iudicant , vi quam superi 
habent. saevae cum a iuvando dicta sit Iuno , quaerunt multi , 
cur eam dixerit saevam , et putant temporale esse epitheton , quasi 
saeva circa Troianos , nescientes quod saevam dicebant veteres 
magnam . 
sic Ennius induta fuit saeva stola . 
item Vergilius 
cum ubique pium inducat Aeneam , ait maternis saevus in armis 
Aeneas , id est magnus . 
memorem Iunonis ob iram constat 
multa in auctoribus inveniri per contrarium significantia : pro activis 
passiva , ut pictis bellantur Amazones armis ; 
pro passivis 
activa , ut populatque ingentem farris acervum . 
et haec 
varietas vel potius contrarietas invenitur etiam in aliis partibus orationis , 
ut sit adverbium pro adverbio , ut est hoc tunc ignipotens 
caelo descendit ab alto pro huc ; 
et in participio , ut et qua 
vectus Abas pro qua vehebatur ; 
et in nomine , ut 'memorem Iunonis 
ob iram' non quae meminerat , sed quae in memoria erat . 
de his 
autem haec tantum quae lecta sunt ponimus nec ad eorum exemplum 
alia formamus . 
sane memor apud veteres non tantum dicebatur 
o( memnhme/nos , sed etiam o( mnh/mwn . 
et hoc per confusionem 
verbi et nominis ; 
nam 'memorem' est verbi significatio , cum non sit 
nomen . 
multa quoque et bello passus hoc ad posteriores sex pertinet 
libros . 
sane duas coniunctiones separatas naturaliter nemo 
coniungit . 
sed hoc plerumque a poetis causa metri fit . 
ergo hic 
una vacat , sicut alio loco dixitque et proelia voce diremit . 
Sallustius tyrannumque et Cinnam. bello passus contra Turnum . 
dum conderet urbem tres hic sunt significationes . 
aut 
enim Troiam dicit , quam ut primum in Italiam venit , fecit Aeneas , 
de qua ait castrorum in morem pinnis atque aggere cingit 
et alio loco Mercurius nec te Troia capit—Troiam autem dici 
quam primum fecit Aeneas , et Livius in primo et Cato in originibus 
testantur—dum enim haec fieret , ab agrestibus propter 
vulneratum cervum regium mota sunt bella : aut Laurolavinium , et 
significat 'dum' donec ; 
tam diu enim dimicavit quam diu ad tempus 
faciendae civitatis veniret , id est donec Turnus occumberet : aut 
Romam , et est sensus dummodo conderet urbem . 
[aut Troiam aut 
Laurolavinium aut Romam significat.] 
inferretque deos Latio Latium duplex est , unum a Tiberi 
usque ad Fundos , aliud inde usque ad Vulturnum . 
denique 
ipse dixit veteresque Latini ideo quia scit esse etiam novos , id 
est a Fundis usque ad Vulturnum . 
Latium autem dictum est , quod 
illic Saturnus latuerit . 
Saufeius Latium dictum ait , quod ibi latuerant 
incolae , qui quoniam in cavis montium vel occultis caventes sibi a 
feris beluis vel a valentioribus vel a tempestatibus habitaverint Cascei 
vocati sunt , quos posteri Aborigines cognominarunt , quoniam †aliis 
ortos esse recognoscebant . 
ex quibus Latinos etiam dictos. inferretque 
deos latio hoc est in Latium . 
et est figura usitata apud 
Vergilium . 
quod enim per accusativum cum praepositione dicimus 
ille per dativum ponit sine praepositione , sicut alibi it clamor 
caelo pro in caelum . 
'deos' vero utrum penates , ut talibus 
attonitus visis et voce deorum , an se et Ascanium et posteros 
suos , de quibus dictum est dis genite et geniture deos ? 
genus 
unde latinum si iam fuerunt Latini et iam Latium dicebatur , 
contrarium est quod dicit ab Aenea Latinos originem ducere . 
prima 
est iucunda absolutio , ut 'unde' non referas ad personam , sed ad 
locum ; 
namque 'unde' adverbium est de loco , non de ductu a persona . 
tamen Cato in originibus hoc dicit , cuius auctoritatem Sallustius 
sequitur in bello Catilinae , primo Italiam tenuisse 
quosdam qui appellabantur Aborigines . 
hos postea adventu 
Aeneae Phrygibus iunctos Latinos uno nomine nuncupatos . 
ergo descendunt Latini non tantum a Troianis , sed etiam 
ab Aboriginibus . 
est autem vera expositio haec . 
novimus quod 
victi victorum nomen accipiunt . 
potuit ergo victore Aenea perire 
nomen Latinum . 
sed volens sibi favorem Latii conciliare nomen 
Latinum non solum illis non sustulit , sed etiam Troianis inposuit . 
merito ergo illi tribuit quod in ipso fuerat ut posset perire . 
unde 
et ipse inducit in duodecimo libro rogantem Iunonem , ne pereat 
nomen Latinum . 
item in execratione Didonis legimus nec cum se 
sub leges pacis iniquae tradiderit ; 
iniqua enim pax est in 
qua nomen amittit ille qui vicit . 
sed veteres 'unde' etiam ad personam 
adplicabant , ita ut ad omne genus , ad omnem numerum iungerent , 
ut hoc loco 'genus unde Latinum' masculino generi et numero 
singulari iunxit , alibi <ad> 
genus femininum et numerum pluralem refert , 
ut nymphae , Laurentes nymphae , genus amnibus unde est , 
sicut 'hinc' particulam , cum sit loci adverbium , Terentius vetuste ad 
personam transtulit sed eccum Syrum incedere video : hinc iam 
scibo quid siet . 
Albanique patres Albam ab Ascanio conditam constat , 
sed a quo incertum est , utrum a Creusae an a Laviniae filio : de 
qua re etiam Livius dubitat . 
hanc autem cum evertisset Tullus 
Hostilius , omnes nobiles familias Romam transtulit . 
et sciendum 
bene hunc ordinem semper servare Vergilium , ut ante dicat Latium , 
inde Albam , post Romam . 
quod et hoc loco fecit et in quinto 
libro , ut priscos docuit celebrare Latinos et deinde Albani 
docuere suos , nunc maxima porro accepit Roma et patrium 
servavit honorem . 
item in septimo libro mos erat Hesperio 
in Latio quem protinus urbes Albanae coluere sacrum , 
nunc maxima rerum Roma colit . 
atque altae moenia 
romae aut propter gloriam , aut propter aedificia ingentia , aut quia 
in montibus est posita . 
musa mihi causas memora 'mihi' longa hic , alibi brevis , 
ut mihique haec edissere vera roganti . 
sane in tres partes dividunt 
poetae carmen suum : proponunt invocant narrant . 
plerumque 
tamen duas res faciunt et ipsam propositionem miscent invocationi , 
quod in utroque opere Homerus fecit ; 
namque hoc melius est . 
Lucanus tamen ipsum ordinem invertit ; 
primo enim proposuit , inde 
narravit , postea invocavit , ut est nec si te pectore vates accipio (1.63) . 
sane observandum est , ut non in omnibus carminibus numen 
aliquod invocetur , nisi cum aliquid ultra humanam possibilitatem 
requirimus . 
hinc in arte poetica Horatius nec deus intersit nisi 
dignus vindice nodus inciderit . 
bene ergo invocat Vergilius , 
non enim poterat per se iram numinis nosse . 
item in nono libro 
nisi adderet Iuno vires animumque ministrat , quis crederet 
Turnum evasisse de castris ? 
†et hic musa non addidit mh=nin 
a)/eide qea\ . 
sed 'musa mihi causas memora' pro adesto , ut memores . 
sane musas multi novem , multi septem dixerunt . 
his Numa 
aediculam aeneam brevem fecerat , quam postea de caelo tactam et in 
aede Honoris et Virtutis conlocatam Fulvius Nobilior in aedem Herculis 
transtulit , unde aedes Herculis et Musarum appellatur . 
has alii 
virgines perhibent ; 
nam ideo et porcam eis sacrificari aiunt , quod 
multum pariat . 
alii eis etiam filios dant , Orpheum Linum sirenas . 
alii has octo , ut Athenis visuntur , alii quattuor dicunt , alias Boeotias , 
alias Atthidas , alias Siculas . 
has musas Siculus Epicharmus non 
musas , sed o(monoou/sas dicit. quo numine laeso 'quo' in quo , 
in qua causa . 
et est septimus casus et communis elocutio ; 
dicimus 
enim 'quo te laesi' . 
est et alia expositio . 
namque Iuno multa 
habet numina : est Curitis , quae utitur curru et hasta , ut est hic 
illius arma , hic currus fuit ; 
est Lucina , quae partibus praeest , 
ut Iuno Lucina fer opem ; 
est regina , ut quae divum incedo 
regina ; 
sunt et alia eius numina . 
merito ergo dubitat quod eius 
laeserit numen Aeneas . 
alii tamen dicunt separandum esse , ut de 
odio Iunonis non dubitet , quaerat autem quod aliud numen est 
laesum . 
quo numine laeso ideo trahitur in ambiguitatem et 
requirit in quo Iunonis numen laesit Aeneas , quia in ipsum certa 
non erant odia , sed in gentem propter causas paulo post dicendas . 
alii 'numen' voluntatem accipiunt . 
'laeso' autem dicendo ipso verbo 
ostendit , etiamsi fuisset , levissimam culpam fuisse ; 
non enim dixit 
'violato' aut 'iniuriam passo' . 
quidve dolens bene philosophice dubitavit . 
dicunt enim quidam 
ad deos nihil pertinere. volvere casus id est casibus volvi . 
et 
est figura hypallage , quae fit quotienscumque per contrarium verba 
intelleguntur . 
sic alibi dare classibus austros , cum ventis naves 
demus , non navibus ventos . 
item animumque labantem inpulit , 
hoc est inpellendo fecit labantem . 
insignem pietate virum quia patrem et deos penates de 
Troia sustulit . 
et hic ostendit merito se invocasse musam . 
nam si 
iustus est Aeneas , cur odio deorum laborat ? 
tantaene animis caelestibus irae hic iam non de qua 
litate iracundiae , sed de quantitate quaerit ; 
nimia etenim ira est 
quae pietatis non habet considerationem . 
et hoc quidem secundum 
Stoicos dicit , [sed miratur , cur tantum] nam Epicurei dicunt deos 
humana penitus non curare . 
'tantaene' quasi exclamatio est mirantis , 
cum es ipsa narratione sententiam trahentes nostram personam interponimus , 
ut 'tanton' placuit concurrere motu . 
non nulli 'tantaene' 
legunt , ut interrogatio sit potius quam exclamatio. animis 
caelestibus dis superis , nam apud inferos constat esse iracundiam , 
ubi sunt Furiae . 
'animis' vero toi=s qumoi=s . 
urbs antiqua fuit urbs dicta ab orbe , quod antiquae civitates 
in orbem fiebant ; 
vel ab urvo , parte aratri , quo muri designabantur . 
et 'antiqua' autem et 'fuit' bene dixit , namque et 
ante septuaginta annos urbis Romae condita erat , et eam deleverat 
Scipio Aemilianus . 
quae autem nunc est postea a Romanis est 
condita : unde antiquam accipe et ad conparationem istius quae 
nunc est , et Roma antiquiorem . 
alii 'antiqua' nobilis , 'fuit' autem 
pro 'erat' accipiunt. Tyrii tenvere coloni deest 'quam' , vel 
ut alii volunt 'hanc' : amant namque antiqui per epexegesin dicere 
quod nos interposito pronomine exprimimus . 
item est locus 
Hesperiam Grai cognomine dicunt deest 'quem' . 
'coloni' 
autem dicuntur cultores advenae , et hos de Tyro constat venisse 
qui Carthaginem condiderunt . 
sane veteres colonias ita definiunt : 
colonia est coetus eorum hominum qui universi deducti sunt in locum 
certum aedificiis munitum , quem certo iure obtinerent . 
alii : colonia 
est quae Graece a)poiki/a vocatur ; 
dicta autem est a colendo ; 
est autem 
pars civium aut sociorum missa , ubi rem publicam habeant ex consensu 
suae civitatis , aut publico eius populi unde profecta est consilio . 
hae autem coloniae sunt quae ex consensu publico , non ex secessione 
sunt conditae . 
Italiam contra constat tria latera habere Italiam , superi 
maris , inferi , Alpium : unde tollendi erroris causa adiecit 'contra 
Tiberina ostia' , quae in infero mari sunt . 
aut certe [ideo] 'Italiam 
contra' quasi de aemula dictum accipiamus , ut non tantum situ 
quantum et animis contra . 
Ostiam vero ideo veteres consecratam 
esse voluerunt , sicut Tiberim , ut si quid bello navali ageretur , id 
auspicato fieret ex maritima et effata urbe , ut ubique coniunctum 
auspici , ut Tiberis , cum colonia esset. longe valde . 
Sallustius 
longe alia mihi mens est patres conscripti . 
aut certe 'maxime' 
vel 'praecipue' , ut sit Carthago praecipue posita contra Tiberina ostia . 
Cicero pro Rabirio et cum universo populo Romano , tum vero 
equestri ordini longe carissimus . 
'Tiberina' autem pro Tiberis 
posuit . 
quidam sane ita volunt iungi , non 'longe ostia' , sed 'longe 
dives' , id est valde dives . 
dives opum modo tantum dives dicimus , antiqui adiungebant 
cuius rei , ut dives equum , dives pictai vestis et auri 
iungentes tantum genetivo casui . 
studiisque asperrima belli 
causam ostendit mirabilem , dicens hos esse et bellicosos et divites , 
cum otiosa semper sit opulentia . 
iure ergo hanc diligit Iuno 
et vult orbis regna sortiri . 
quae res odia eius in Troianos exagitat . 
et bene 'studiis' , non 'studio' , quia ter rebellavit contra populum 
Romanum . 
fertur dicitur . 
et ingenti arte Vergilius , ne in rebus 
fabulosis aperte utatur poetarum licentia , quasi opinionem sequitur 
et per transitum poetico utitur more . 
vel certe 'fertur' creditur . 
magis pro valde . 
posthabita non contempta , sed in secundis habita ; 
namque 
in superiore versu dixit 'magis' , ut etiam originali loco servetur adfectio . 
samo sic Iuvenalis et Samia genetrix quae delectatur 
harena . 
coluisse samo deest 'etiam' , ut esset 'posthabita etiam 
Samo' . 
'coluisse' autem , quia veteres colere dicebant etiam cum maior 
minorem diligeret , ut ille colit terras . 
Plautus in Poenulo Iuppiter 
qui genus colis alisque hominum (Poen . 
1187). hic illius arma figura 
creberrima adverbium pro adverbio posuit , praesentis loci pro absentis ; 
debuit enim dicere 'illic' . 
arma instructam armis Iunonem 
in alio loco ipse testatur , ut ferro accincta vocat . 
currus aut vere currum quo secundum Homerum in bello 
utitur , aut thensam significat , qua deorum simulacra portantur . 
thensa autem cum aspiratione scribitur a)po\ tou= qei/ou , id est a re 
divina . 
aut certe illud 'currus' quod ait ductos alta ad donaria 
currus . 
habere enim Iunonem currus certum est . 
sic autem esse 
etiam in sacris Tiburtibus constat , ubi sic precantur Iuno curitis 
tuo curru clipeoque tuere meos curiae vernulas . 
sane hic 
illius arma , hic currus fuit quotienscumque nomina pluralis et 
singularis numeri conectuntur , respondemus viciniori , ut ecce hoc 
loco currui , non armis respondit . 
eadem et in diversis generibus 
est observatio , ut magis vicino , sive masculinum sit sive femininum 
respondeamus , ut puta 'vir et mulier magna ad me venit' . 
si 
autem plurali numero velimus uti , ad masculinum transeamus necesse 
est , ut 'vir et mulier magni ad me venerunt' . 
sane 'fuit' 
pro fuerat . 
gentibus pro gentium , dativum pro genetivo . 
siqua 'qua' vacat et est ornatus causa positum , ut 'que' 
'tandem' 'gentium' 'locorum' et reliqua , ut dixitque et proelia 
voce diremit . 
iam tum ex quo constituta est a Tyriis colonis . 
tenditque fovetque figurate dixit . 
non enim iam regnum fovet , 
sed tendit et fovet , ut regnum esse possit . 
et bene 'tendit' , tamquam 
contra verum , 'fovet' autem tamquam inbecillam adversus Troianorum 
conatus . 
progeniem vel Romanos , vel ut quidam volunt Scipionem , 
qui Carthaginem diruit . 
duci ductum iri . 
infinitivi modi a passivo tempus praesens 
pro futuro posuit , verbum pro verbo , ut supra ostensum est . 
avdierat a Iove aut a Fatis . 
non enim omnia numina 
habent divinandi facultatem ; 
denique ne ipse quidem Apollo sua 
sponte divinat , ut est quae Phoebo pater omnipotens , mihi 
Phoebus Apollo praedixit . 
et perite 'audierat' ; 
in Ennio enim 
inducitur Iuppiter promittens Romanis excidium Carthaginis . 
avdierat] bene audierat quasi de incertis rebus , ut et timeret et speraret 
omnia pro sua voluntate posse mutari. Tyrias arces Carthaginem 
dicit , quam Tyrii condiderunt . 
'arces' autem ab eo quod est arceo 
dictae , quia inde hostes arcentur , id est prohibentur ; 
et arcus , genus 
teli , quod huius ministerio sagittae arceant hostem . 
sane per confusionem 
verbi et nominis dictum est ; 
nam 'arces' est verbum , arceo 
arces , cum non sit nomen. olim quandoque . 
et tria tempora 
significat : praeteritum , ut olim arbos , nunc artificis manus 
aere decoro inclusit patribusque dedit gestare Latinis ; 
praesens , ut tumidis quod fluctibus olim tunditur ; 
futurum , 
ut nunc olim quocumque dabunt se tempore vires . 
hinc populum late regem a Romanis . 
laudat autem 
eorum imperium dicendo 'populum regem' . 
late regem pro late 
regnaturum , nomen pro participio . 
quidam hoc dhmokratikw=s intellegunt . 
et 'hinc populum late regem belloque superbum venturum excidio 
Libyae sic volvere parcas' in Probi adpuncti sunt et adnotatum 
hi duo si eximantur , nihilo minus sensus integer erit . 
sed 
Vergilius amat aliud agens exire in laudes populi Romani. superbum 
nobilem , ut ceciditque superbum Ilium . 
belloque 
superbum] id est eminentem , gloriosum . 
venturum futurum , ut idem venturos tollemus in astra 
nepotes. venturum excidio ad excidium . 
nota figura . 
libyae 
Carthaginis . 
et provinciam pro civitate posuit . 
dicta autem Libya 
vel quod inde libs fiat , hoc est africus , vel ut Varro ait , quasi 
*l*i*p*i*u*i*a , id est egens pluviae . 
sic Sallustius caelo terraque penuria 
aquarum . 
volvere parcas aut a filo traxit 'volvere' 
aut a libro ; 
una enim loquitur , altera scribit , alia fila deducit . 
et 
dictae sunt parcae kata\ a)nti/frasin , quod nulli parcant , sicut lucus 
a non lucendo , bellum a nulla re bella . 
nomina parcarum Clotho 
Lachesis Atropos . 
id metvens bis idem . 
archaismos . 
sane de futuro timor 
est , odium de praeteritis . 
metuebat ergo Carthagini , odium autem 
habebat propter causas sequentes . 
et est de utroque exemplum conveniunt 
quibus aut odium crudele tyranni aut metus acer 
erat . 
veteris belli quantum ad Vergilium pertinet , antiqui ; 
si ad Iunonem referas , diu id est per decennium gesti . 
tunc autem 
ad personam referendum est , cum ipsa loquitur ; 
quod si nulla 
persona sit , ad poetam refertur . 
nunc ergo 'veteris' ex persona 
poetae intellegendum . 
sic ipse in alio loco mirantur dona Aeneae , 
mirantur Iulum flagrantesque dei vultus partem ad se rettulit , 
partem ad Tyrios , qui deum eum esse nesciebant . 
saturnia 
antonomasia est , non epitheton ; 
quae fit quotiens pro proprio nomine 
ponitur quod potest esse cum proprio nomine et epitheton 
dici . 
'Saturnia' autem nomen quasi ad crudelitatem aptum posuit ; 
Vergilius enim ubicumque Iovi vel Iunoni Saturni nomen adiungit , 
causas eis crudelitatis adnectit , ut nec Saturnius haec oculis pater 
aspicit aequis . 
et alibi es germana Iovis Saturnique altera 
proles : irarum tantos volvis sub pectore fluctus . 
prima atqui Hercules prior contra Troianos pugnavit : 
unde modo 'prima' princeps accipienda est . 
nam poeta plerumque 
significationem nominum dat participiis , vel contra , ut volventibus 
annis , significat enim volubilibus . 
hac licentia et in hoc nomine 
usus est , ut primam pro principe poneret . 
prima inter 
primos ; 
alii pro olim ; 
alii 'prima' simpliciter , postea enim alii dii 
interesse coeperunt ; 
alii 'prima' non ordine , sed voluntate . 
aliter 
primusque Machaon ; 
ibi enim in primis intellegitur. ad Troiam 
'ad' et 'apud' accusativae sunt praepositiones , sed 'apud' semper in 
loco significat , 'ad' et in loco et ad locum , ut ad quem tum Iuno 
supplex his vocibus usa est , et Cicero decem fiscos ad senatorem 
quendam relictos , item ad Marcum Laecam te habitare 
velle dixisti . 
caris argis illic enim eam coli omnibus 
notum est . 
Argos autem in numero singulari generis neutri est , ut 
Horatius aptum dicet equis Argos ditesque Mycenas , in plurali 
numero masculini , ut hi Argi . 
ceterum derivatio nominis 
Argivos facit , non Argos . 
necdum etiam adverbium temporis . 
quis ante hunc ? cavsae 
irarum nunc de praeteritis loquitur . 
non nulli tamen †pro causa 
et dolore dictum accipiunt . 
saevi autem dolores quod saevire faciant . 
alta mente repostum secreta , recondita . 
'repostum' 
autem syncope est ; 
unam enim de medio syllabam tulit . 
sed cum 
omnes sermones aut integri sint aut pathos habeant , hi qui pathos 
habent ita ut lecti sunt debent poni : quod etiam Maro fecit , nam 
repostos et porgite de Ennio transtulit : integris autem et ipsis 
utimur et eorum exemplo aliis . 
ivdicium paridis nota fabula est de malo aureo , Paridem 
pro Venere contra Iunonem Minervamque iudicasse de forma . 
et 
bene 'iudicium Paridis' , non favor , ne re vera videatur offensa . 
sic 
enim agit poeta , ut et Iuno causas irascendi habeat , et tamen in 
Aenea nulla sit culpa . 
spretaeque inivria formae epexegesis 
est , hoc enim fuit iudicium Paridis : ut 'que' particula vacet , sicut 
illo loco dixitque et proelia voce diremit . 
licet multi separent 
dicentes aliud esse ; 
numquam enim coniunctio ponitur nisi 
inter duas res . 
et 'spretae formae' referunt ad Antigonam , Laomedontis 
filiam , quam a Iunone propter formae adrogantiam in 
ciconiam constat esse conversam . 
et genus invisum propter Dardanum Electrae paelicis 
filium . 
rapti stuprati , ut est rapta Garamantide nympha . 
item et raptas sine more Sabinas . 
vel certe quod ad caelum 
raptus sit a Iove per aquilam , ut sublimem pedibus rapuit Iovis 
armiger uncis. ganymedis honores Troi , regis Troianorum , 
filii . 
'honores' autem dixit vel propter ministerium poculorum , 
quod exhibuit diis remota Hebe , Iunonis filia , vel quod inter sidera 
conlocatus aquarii nomen accepit . 
ergo irascitur Iuno quod non ob 
hoc tantum raptus sit , ut pocula ministraret , sed quod ideo violatus 
sit , ut divinos honores consequeretur . 
aut 'honores' propter formam , 
ut et laetos oculis adflarat honores . 
sane hic Ganymedes Latine 
Catamitus dicitur , licet Theodotius , qui Iliacas res perscripsit , hunc 
fuisse Belin Chaldaeum dicat et Laomedonti praedixisse , tunc perituram 
et civitatem et regnum Troianum , cum de monte Metios sponte 
fuisset saxum elapsum : quod cum evenisset , postea Ilium esse dirutam . 
his accensa super 'his super' aut de his , aut super 
metum Carthaginis his quoque accensa . 
troas bona oeconomia ostendit , totum genus Troianorum invisum 
fuisse Iunoni , quia inlaturus est Minervam ob unius hominis 
delictum etiam eos quos amaverat perdidisse. relliquias ut stet 
versus geminavit l , nam in prosa reliquias dicimus . 
'relliquias' 
autem 'Danaum' dupliciter et a Troianis et a Graecis dici possunt , 
ut et nostro sequitur de vulnere sanguis. atque inmitis 
achilli bene secundum Homerum segregat duces a populo . 
sic 
Aeneas in secundo post omnium casum Priami separavit interitum , 
ut forsitan et Priami fuerint quae fata requiras . 
inmitem 
autem dixit etiam circa extinctum crudelem . 
et ideo intulit Achillem 
praecipue , quod Aeneas cum Achille congressus sit et ut in quinto ait 
Neptuni beneficio liberatus. achilli propter o(moiote/leuton detraxit 
s litteram , quae plerumque pro sibilo habetur non solum necessitatis , 
sed etiam euphoniae causa : nam alibi ipse ait nec equis adspirat 
Achillis : ut Sallustius a principio urbis ad bellum 
Persi Macedonicum . 
detrahitur autem tertiae declinationis genetivo . 
sane apud Sigeum Achillis statua fuisse dicitur , quae in lanna , 
id est in extima auris parte elenchum more femineo habuerit . 
hic apud 
Cretam insulam pemptus vocatus est , ut veteres auctores tradunt . 
arcebat prohibebat . 
significat autem et 'continet' . 
Ennius 
qui fulmine claro omnia per sonitus arcet , id est continet . 
acti fatis] nulla Iunonis invidia est. acti fatis si odio 
Iunonis fatigabantur , quo modo dicit 'acti fatis' ? 
sed hoc ipsum 
Iunonis odium fatale est . 
laborat enim Vergilius nihil Troianorum 
meritis , sed omnia fatis adscribere . 
est et alter sensus ; 
nam fatum 
voluntatem legimus , ut fatis Iunonis iniquae , id est voluntate , 
ut hic intellegamus , agebantur fatis Iunonis , id est voluntate . 
vel 
'fatis' pro malis , ut nate Iliacis exercite fatis . 
maria omnia 
circum in fine accentum ponimus contra morem Latinum : sed corruptio 
hoc facit ; 
namque praepositio postposita corrupta est sine 
dubio . 
molis difficultatis . 
in sequentibus proprie miratur molem 
Aeneas. Romanam condere gentem latenter ostendit hinc odium 
Iunonis Aeneam pertulisse , quod Romanae gentis auctor extabat . 
vix hoc loco mox significat vel statim . 
e conspectu 
ut adhuc de Sicilia possent videri . 
et ut Homerus omisit initia 
belli Troiani , sic hic non ab initio coepit erroris . 
laeti vel alacres et veloces , ut est et laetus eois Eurus 
equis , item et virgea laetus pabula , id est festinus , cum intentione ; 
vel re vera laeti , quamquam incongruum sit post Anchisae 
mortem . 
sed et interitus senum minus doletur , et 'magis laetos' 
intellegendum est , ut sit causa maior iracundiae . 
sic enim et in 
septimo Iuno irascitur , ubi laetum Aenean Siculo prospexit 
ab usque Pachyno . 
vel 'laeti' pro/qumoi , ut omnisque iuventus 
laeta. salis maris secundum Homerum . 
salem autem quo utimur 
singulari numero tantum dicimus ; 
cum iocos significamus pluralem 
tantum ponimus numerum , ut Lucanus non soliti lusere 
sales (2.368) . 
aliquando autem etiam urbanitatem per singularem numerum 
significamus , ut Terentius qui habet salem , quod in te est , id 
est quae res in te est , masculini enim generis est , non neutri : et 
neutra triptota sunt , nec ab hoc accusativo nominativus esse potest 
'hoc salem' . 
sub pectore pro in pectore. vulnus de praeterito dolorem 
dixit , de futuro metum , ad utrumque 'vulnus' rettulit . 
haec secum subaudimus locuta est , deest enim . 
et hoc 
fictum est , ut superius diximus . 
unde enim hoc sciret poeta ? 
bene 
autem inpatientiam doloris ostendit detrahendo ei solatia , ut in 
quarto solam inducit Didonem en quid ago ? haec secum] quia 
vehementior adfectus est sine conscio , ut et casum insontis mecum 
indignabar amici et crudelia secum fata Lyci . 
e contrario quicum 
partiri curas. mene 'ne' non vacat , significat enim ergo 
et est coniunctio rationalis . 
incepto desistere tolerabilius enim 
est non inchoare , quam incepta deserere , ut Terentius verum si 
incipias , neque pertendas naviter . 
et 'mene' sic habet emphasin , 
ut ast ego , quae divum incedo regina . 
victam sic et in septimo 
vincor ab Aenea . 
se victam pronuntiat velut victam . 
alii 
iratam tradunt . 
nec posse Italia detraxit more suo praepositionem provinciae ; 
non enim dixit 'de Italia' , sed 'Italia' . 
teucrorum quia 
Teucer et Scamandrus Creta profecti Troiam venerunt . 
facta ascensione 
hospitio a Dardano accepti de advenis cives facti , quia Batiam , Teucri 
filiam , Dardanus sibi iunxit et populares suos socero cognomines 
fecit . 
avertere id est in perpetuum . 
regem hoc est , quia †nihil 
amisit , rex est . 
et mire Aeneam noluit nominare . 
honorantur enim 
minores a maioribus si suo nomine fuerint nominati , ut Aeole , namque 
tibi . 
contra contumelia est si maiores a minoribus suo nomine 
nominantur , ut Iunonis gravis ira . 
et pacem te poscimus 
omnes Turne . 
et bene 'regem' invidiose ; 
non enim dixit Troianos , 
sed unum hominem Troianum . 
quippe vetor fatis re vera , inquit , fata me prohibent . 
ergo Iuno ignorat vim fatorum . 
sed hoc non possumus dicere , quia 
superius lectum est si qua fata sinant et audierat . 
hoc ergo 
est . 
omnis res hominum aut ex nostra voluntate descendit , ut puta 
sedere surgere ; 
aut ex fati necessitate , ut nasci mori ; 
aut ex deorum 
voluntate , ut navigare vel honoribus frui . 
nunc de navigatione 
agitur ; 
et bene invidiose , quasi etiam huius rei potestatem ei possint 
fata detrahere . 
est et alter sensus latens , ut speret se reginam 
contra exulum fata posse aliquid , si Minervae numen inferius valuit 
contra fata victorum . 
pallasne Minerva a)po\ tou= pa/llein to\ 
do/ru , id est ab hastae concussione ; 
vel quod Pallantem gigantem 
occiderit . 
sane opportune hic Aiacis naufragium ad exemplum 
adfert , cum de naufragio Aeneae cogitat . 
et cum bellum meditatur , 
belli exemplum adfert Mars perdere gentem inmanem Lapithum 
valuit . 
'ne' autem coniunctio expletiva videtur . 
an aliter ? 
exurere 
exuri dicitur de quo nihil superest , ut quid memorem exustas Erycino 
in litore classes ? classem ad invidiam posuit , ut pro 
una navi classem dicat . 
sic Venus navibus infandum amissis , 
cum Orontes solus perisset . 
aut re vera unam navem significat , 
ut Horatius me vel extremos Numidarum in agros classe 
releget . 
classis enim dicta est a)po\ tw=n ka/lwn , id est a lignis , 
unde et calones dicuntur qui ligna militibus portant , et kalopo/dia . 
argivum quasi et illud contra fata . 
et 'Argivum' pro Argivorum ; 
videtur autem specie accusativi singularis pro genetivo plurali 
usus . 
et bene 'Argivum' quasi quos ipsa Iuno amat , ut supra pro 
caris gesserat Argis. potvit ad illud refertur quod superius 
dixit 'nec posse' . 
et invidiose potentiam Minervae exaggerat , quae 
uno tempore et exurere potuit et submergere . 
unius ob noxam in istis sermonibus unius illius ipsius 
naturaliter media producitur syllaba , sed cum opus est corripitur 
hac excusatione : nam quotiens vocalem longam vocalis sequitur , ei 
vires detrahit , ut est insulae Ionio in magno et sub Ilio alto . 
et ob hoc mutant accentum ; 
in Latino enim sermone cum paenultima 
corripitur , antepaenultima habet accentum , ut hoc loco 'unius 
ob noxam' et contra navibus infandum amissis unius ob iram 
prodimur . 
noxam pro 'noxiam' . 
et hoc interest inter noxam 
et noxiam , quod noxia culpa est , noxa autem poena . 
quidam noxa 
quae nocuit , noxia id quod nocitum accipiunt . 
sane latenter tangit 
historiam ; 
dicitur enim Minerva in tantum ob vitiatam Cassandram 
in templo suo solius Aiacis poena non fuisse contenta , ut postea per 
oraculum de eius regno quotannis unam nobilem puellam iusserit Ilium 
sibi ad sacrificium mitti , et quod est amplius , de ea tribu , de qua Aiax 
fuerat , sicut Annaeus Placidus refert. furias amorem , ut in bucolicis 
seu quicumque furor . 
alii sic accipiunt , quasi illum in 
furore deliquisse dicat , Troianos scientes. oili Oilei . 
et non vacat ; 
nam et duo Aiaces fuerunt , et ambo furuerunt , sed ira armorum 
Telamonius , hic amore , qui Cassandram in templo Minervae capto 
Ilio stupravit . 
et est graeca figura , si dicamus 'Aeneas Anchisae' 
et subaudiamus filius . 
hac autem figura utimur circa patres et circa 
maritos tantum , ut Vergilius Deiphobe Glauci , id est filia , et 
Hectoris Andromache , id est uxor . 
sane hic Aiax , Oilei filius 
a multis historicis Graecis tertiam manum dicitur post tergum habuisse 
quod ideo dicitur fictum , quia sic celeriter utebatur in proelio manibus , 
ut tertiam habere putaretur . 
ipsa bene ipsa ; 
dulcis enim est propria manu quaesita 
vindicta : unde plus dolet Iuno alienis se viribus niti , ut Aeoli vel 
inferorum , sicut ipsa flectere si nequeo superos , Acheronta 
movebo . 
rapidum velocem , ut est cum rapidus sol nondum 
hiemem contingit equis , iam praeterit aestas item rapidive 
potentia solis . 
[sed] cum Varro divinarum quinto quattuor diis 
fulmina adsignet , inter quos et Minervae , quaeritur , cur Minerva Iovis 
fulmen miserit . 
antiqui Iovis solius putaverunt esse fulmen , nec id 
unum esse , ut testantur Etrusci libri de fulguratura , in quibus duodecim 
genera fulminum scripta sunt , ita ut est Iovis Iunonis Minervae , sic 
quoque aliorum : nam de Iunonis fulmine Accius ait praefervido 
fulgore ardor iniectus Iunonis dextra ingenti incidit . 
quare 
tum non posuit Minervam misisse fulmen suum ? 
sed multi dicunt , 
habere quidem Minervam ut Iovem et Iunonem fulmen , sed non tantum 
valere , ut vindictam suam possit implere , nisi usa esset Iovis fulmine : 
unde merito queritur Iuno , Minervam , cum de numero minorum sit 
qui fulmen habent , usam tamen Iovis fulmine. iaculata in libris 
Etruscorum lectum est iactus fulminum manubias dici et certa esse 
numina possidentia fulminum iactus , ut Iovem Vulcanum Minervam . 
cavendum ergo est , ne aliis hoc numinibus demus . 
et 'iaculata' 
pro iaculans , participium passivum pro activo. e nubibus secundum 
physicos qui dicunt conlisione nubium fulmen creari . 
et indignatur 
Iuno , quod , cum nubes suae sint , pariter eis Minerva ac Iovis fulmine 
usa sit , cum sibi neutrum prosit . 
disiecitque quidam volunt fulminum genera quattuor esse : 
unum quod dicitur dissiciens idemque fragosum , alterum transfigens , 
tertium corripiens , quartum infigens : quas omnes species more suo in 
unius fulguris descriptione attigit dicens primum 'disiecitque rates' , 
secundum 'illum expirantem transfixo pectore' , tertium 'turbine corripuit' , 
quartum 'scopuloque infixit acuto'. rates abusive naves ; 
nam proprie rates sunt conexae invicem trabes . 
Varro ad Ciceronem 
ratis dicta navis longa propter remos , quod hi supra aquam 
sublati dextra et sinistra duas rates efficere videntur . 
ratis 
enim , unde hoc translatum , ubi plures mali aut trabes iuncti 
aqua ducuntur . 
hinc naviculae cum remis ratariae dicuntur . 
illum auctorem scilicet criminis . 
expirantem flammas 
non animam dicit 'flammas' , sed cum anima fulminis flammas vomentem . 
et ut superius pleno nomini adiecit 'opum' , id est dives 
opum , sic hic verbo ; 
cum enim plenum sit 'expirantem' , addidit 
'flammas' , ut alio loco 'animas' , ut confixi expirant animas . 
alii 'expirantem' anhelantem accipiunt . 
Probus et 'tempore' legit , 
ut ipse liquefacto tempora plumbo . 
sed qui legunt 'pectore' de 
Accio translatum adfirmant , qui ait in Clytemestra de Aiace in pectore 
fulmen inchoatum flammam ostentabat Iovis . 
qui 'tempore' 
legunt de topica historia tractum dicunt ; 
nam Ardeae in templo Castoris 
et Pollucis in laeva intrantibus post forem Capaneos pictus est 
fulmen per utraque tempora traiectus . 
et singulare nomen pro plurali . 
totius autem Italiae curiosissimum fuisse Vergilium multifariam apparet . 
turbine volubilitate ventorum . 
scopulo saxo eminenti . 
'scopulus' autem aut a speculando dictus est , aut a tegimento navium , 
a)po\ tou= skepa/zein . 
contigerunt autem ista circa Caphereum 
montem Euboeae . 
infixit Cornutus ait 'inflixit' verius , quod sit 
vehementius . 
ast ego nunc conparat singula . 
et ne leve esset quod 
dixerat 'ego' , addidit 'deorum regina' ; 
sic Sallustius vos autem , 
hoc est populus Romanus . 
divum autem pro divorum , sicut 
'Argivum'. incedo incedere proprie est nobilium personarum , hoc 
est cum aliqua dignitate ambulare , ut regina ad templum forma 
pulcherrima Dido incessit et aut iaculo incedit melior , Sallustius 
sed incedunt per ora vestra magnifici . 
et soror et conivnx physici Iovem aetherem , id est 
ignem volunt intellegi , Iunonem vero aerem , et quoniam tenuitate 
haec elementa paria sunt , dixerunt esse germana . 
sed quoniam 
Iuno , hoc est aer , subiectus est igni , id est Iovi , iure superposito 
elemento mariti traditum nomen est . 
Iovem autem a iuvando dixerunt ; 
nulla enim res sic fovet omnia , quemadmodum calor . 
tot 
annos licenter in istis elocutionibus et accusativo et ablativo utimur . 
dicimus enim et 'tota nocte legi' et 'totam noctem legi' . 
honestior 
tamen elocutio est per accusativum . 
sane 'tot annos' continuationem 
significat , 'tot annis' autem intervallum . 
et quisquam non Troianorum , sed omnium generaliter . 
ivnonis autem pro 'meum' , nomen pro pronomine . 
praeterea postea , ut praeterea vidit , nec portitor 
Orci amplius obiectam passus transire paludem . 
supplex 
breviter utrumque dixit ; 
aut enim suscipiuntur vota precibus , aut honore 
redduntur . 
et ostendere vult , non solum non sibi supplicandum , sed 
nec simplici veneratione dignam futuram . 
talia flammato quod superius intermiserat nunc reddidit . 
nam dixerat superius 'haec secum' et modo ait 'volutans' , id est 
cogitans . 
multi sane 'talia volutans' talia revolutans accipiunt . 
nimborum nimbi nunc ventos significant , plerumque nubes 
vel pluvias : ergo prout locus fuerit intellegamus . 
proprie tamen 
nimbi vocantur repentinae et praecipites pluviae ; 
nam pluvias dicimus 
lentas et iuges . 
et figurate 'patriam , loca' ; 
unum enim varietas 
ipsa significat. loca feta nunc plena , ut alio loco feta armis . 
sciendum est autem fetam dici et gravidam et partu liberatam , ut 
fecerat et viridi fetam Mavortis in antro ; 
enixam autem eam 
fuisse lac , quod pueris praebebatur , ostendit . 
item fetam gravidam 
illo loco ostendit , non insueta graves temptabunt pabula 
fetas . 
ergo quia feta medius sermo est , bene hoc loco epitheto 
discrevit , dicens 'graves fetas' , ut bonum facinus et malum facinus 
dicimus , bonum venenum et malum venenum . 
avstris figura est 
celebrata apud Vergilium : et est species pro genere . 
legerat apud 
Ennium furentibus ventis , sed quasi asperum fugit et posuit 
'austris' pro ventis . 
aeoliam venit novem insulae , quae sunt post fretum Siciliae , 
appellantur Aeoliae ab Aeolo rege , Hippotae filio , licet 
habeant et propria nomina . 
unde et Vergilius ait Aeoliam Liparen . 
poetae quidem fingunt hunc regem esse ventorum , sed 
ut Varro dicit , rex fuit insularum , ex quarum nebulis et fumo Vulcaniae 
insulae praedicens futura flabra ventorum inperitis visus est 
ventos sua potestate retinere . 
aeoliam venit in Aeoliam . 
detraxit 
<praepositionem> , ut Italiam fato . 
Aeolus Hippotae sive Iovis sive 
Neptuni filius . 
qui cum immineret bellum , quo Tyrrhenus , Lipari 
frater , Peloponnesum vastare proposuisset , missus ab Agamemnone , ut 
freta tueretur , pervenit ad Liparum , qui supra dictas insulas regebat 
imperio , factaque amicitia Cyanam filiam eius in matrimonium sumpsit 
et Strongulam insulam in qua maneret accepit. hic illic , ut superius 
hic currus fuit . 
vasto antro physica ratione hoc fingit 
poeta . 
naturale enim est ut loca concava plena sint ventis . 
sane 
'vasto' pro desolato veteres ponebant . 
Ennius Iphigenia quae nunc 
abs te viduae et vastae virgines sunt . 
ponebant et pro magno . 
Clodius commentariorum vasta : inania magna . 
luctantes elaborantes egredi vel inter se saevientes . 
sonoras graves sonis , et est tempestatis epitheton . 
ordo autem 
talis est , Aeolus ventos et tempestates sonoras vasto antro premit . 
quidam 'sonoras' semper strepentes tradunt , ut fluminibusque sonoris ; 
nam sonorum est quidquid sine intermissione sonum servat , sonans 
vero quod ad tempus auditur . 
male autem quidam accipiunt 'sonoras' 
pro sonantes , cum sit proprium 'sonoras' , ut qa/lassa/ te h)xh/essa . 
aliud est enim h)xou=sa , id est sonans . 
ac vinclis et carcere frenat translatio est per poeticam 
licentiam facta . 
carcer autem est undecumque prohibemur 
exire , dictus quasi arcer ab arcendo . 
locum autem , in quo servantur 
noxii , carcerem dicimus numero tantum singulari ; 
unde vero 
erumpunt quadrigae , carceres dicimus numero tantum plurali , licet 
plerumque usurpet poeta , ut est ruuntque effusi carcere currus . 
alii vinclis carceris tradunt , ut quam ferro excisam crebrisque 
bipennibus instant . 
illi indignantes hic aperte ostendit , quid sit 'luctantes' . 
magno cum murmure montis non circum montis claustra , 
sed cum magno montis murmure fremebant . 
et est maior sensus : 
sic fremebant , ut etiam antra possent sonare . 
cum murmure montis] 
sic dixit Pacuvius murmur maris , quia ventos murmur sequitur , ut 
ipse alibi magno misceri murmure pontum . 
circum fremunt quidam hoc loco 'fremunt' id est imperia recusant 
intellegunt , ut apud Cassium in annalium secundo ne quis 
regnum occuparet , si plebs nostra fremere imperia coepisset , 
id est recusare . 
ita et hic ostendit ventos imperia recusantes . 
non numquam 
'fremere' velle significat , ut arma amens fremit , arma toro 
tectisque requirit. celsa arce secundum quod superius diximus . 
venti enim melius deprehenduntur ex alto . 
sedet non 
otiatur , sed curat ; 
apud antiquos enim 'sedet' considerat significabat , 
ut alio loco ait Turnus sacrata valle sedebat . 
mollitque animos id est ventos a)po\ tw=n a)ne/mwn , ut ipse 
alibi quantum ignes animaeque valent et Horatius inpellunt 
animae lintea Thraciae . 
'mollit' autem ideo dixit , ut per 
transitum ostenderet , vitia naturae nulla ratione mutari , sed mitigari 
aliquatenus posse . 
maria ac terras caelumque profundum atqui quattuor 
elementa sunt , terra aqua aer aether . 
sed hoc loco rite praetermisit 
aetherem , quia venti non turbant superiora , ut ait Lucanus pacem 
summa tenent (2.273) , sed aut terras aut maria aut aerem . 
nam caelum 
hoc loco pro aere posuit , ut Lucretius in hoc caelo qui dicitur 
aer . 
'profundum' autem et sublime dicitur [et profundum mare] , ut 
'supremum' <et> 
altum pro supreme Iuppiter , <et> 
postremum . 
potest 
et ad maria et ad terras referri . 
quidam 'profundum' in profundum 
accipiunt , alii pro funditus . 
et sicut hic 'profundum' in altitudinem , 
sic alibi fastigia de infima parte forsitan et scrobibus quae sint 
fastigia quaeras . 
ferant auferant ; 
et est aphaeresis . 
rapidi veloces , ut 
supra . 
verrantque verrere est trahere , a rete , quod verriculum 
dicitur . 
est autem principalitas verbi verro verris , praeteritum versi , 
unde et fit participium versus , hinc alibi et versa pulvis inscribitur 
hasta , id est tracta . 
speluncis atris vel tenebrosis , vel magnis . 
id metvens timens . 
ergo Iuppiter timet , non sibi , sed 
elementis , ne turbentur eruptione ventorum , ut si bellorum tempore 
dicas virum fortem timere , non sibi , sed liberis suis . 
hoc metvens] 
providens cavens. molemque et montes id est molem montis . 
et est figura , ut una res in duas dividatur , metri causa interposita 
coniunctione , ut alio loco pateris libamus et auro , id est pateris 
aureis . 
foedere modo lege , alias pace , quae fit inter dimicantes . 
foedus autem dictum vel a fetialibus , id est sacerdotibus per quos 
fiunt foedera , vel a porca foede , hoc est lapidibus occisa , ut ipse 
et caesa iungebant foedera porca . 
et premere et laxas sciret dare ivssus habenas permansit 
in translatione , ut vinclis et carcere frenat . 
'iussus' autem 
ob hoc posuit , quia suo nihil facit imperio . 
nam tolle hoc , et 
maior est omnibus diis , si ad eius voluntatem possunt elementa 
confundi : ut ipse Aeolus mihi iussa capessere fas est . 
simul 
ventorum ostenditur vis , quibus parum fuerat montem superponi , 
nisi et regem acciperent , qui ipse quoque alieno pareret imperio . 
et premere e. l. s. d. i. h.] alioquin Iunoni obsequi non posset . 
alii 'iussus' ita intellegunt , non cum iuberetur eum hoc facere , sed 
ita administrare , ut etiam iussus erat , secundum desiderium temporum . 
ad apud quem , ut supra . 
aeole rhetoricum est in omni petitione haec observare , 
ut possit praestare qui petitur , ut sit possibilitas , ut sit res iusta 
quae petitur , ut habeat modum petitio , ut sequatur remuneratio . 
et sciendum est secundum hunc ordinem omnes petitiones formare 
Vergilium , ut in hoc loco possibilitas est 'et mulcere dedit fluctus 
et tollere vento' . 
iusta petitio est 'gens inimica mihi' ; 
omne enim 
quod contra inimicos petimus iustum est . 
modus petitionis est 'et 
dissice corpora ponto' . 
remuneratio 'sunt mihi bis septem praestanti 
c. n.' aeole incute vim ventis ordo ipse est . 
et est 
figura parenthesis . 
inter parenthesin et ellipsin hoc interest , quod 
parenthesis es quotiens remota de medio sententia integer sermo 
perdurat ; 
plenum namque est 'Aeole incute vim ventis' . 
item 
Aeneas rapidum ad naves praemittit Achatem . 
ellipsis autem 
est quotiens remotis interpositis deest aliquid , ut est quos ego— 
post mihi non simili poena ; 
deest enim 'adfligam' . 
aeole] 
sane antiqui quotiens a minoribus beneficium petebant , a nomine incipiebant , 
et erat honoratius si nomen ipsius ante praeferrent. divum 
pater atque hominum rex Iuppiter . 
et periphrasis est , id est circumlocutio . 
'pater' autem a Vergilio ad eminentiam ponitur , ut pater 
Aeneas et pater Appenninus . 
et mulcere dedit fluctus et tollere vento aliud 
pendet ex alio ; 
nam qui potest mulcere , potest et tollere , id est 
erigere in tempestatem . 
'mulcere' autem delenire . 
hinc mulsum quod 
dulcedine animos nostros permulceat . 
alii 'mulcere' mitigare , mollire 
vel fovere . 
gens sermo hic et nationem significat et familiam , sed 
nunc ad utrumque potest referri . 
nam aut ad familiam Aeneae 
aut ad Troianam gentem refertur . 
Tyrrhenum] Tyrrhenus cum 
fratre Lydo regnum ea indulgentia tenuit , ut ingens frequentia populi 
his contingeret : quae causa summam rerum fecit inopiam , nullo patriam 
relinquente aut volente peregrinari , quia tanta bonitas erat in regibus . 
consilium igitur habuerunt , ut partiti turbam , quam alere non poterant , 
alternis diebus abstinerent a cibis lusibusque vacaretur . 
atque hac lascivia 
excogitaverunt talorum tesserarumque iactus pilaeque lusum et tibiae 
modulationem et concentum symphoniae tubarumque , quibus avocati 
cives facilius tolerarent ieiunium . 
novissime tamen quia vincebat necessitas 
nec ulla consilia famem relevarent , sortiti sunt , uter ex fratribus 
cum parte populi abiret in quas sors terras dedisset . 
cum Tyrrhenus 
sorte iussus discederet , in mari quod Tyrrhenum ab eo vocatur periit . 
cuius filius Tuscus cum populo evasit in regionem Tusciam , quae ab 
eo nomen accepit. Tyrrhenum Tyrrhenum mare dictum est vel 
quod Tusciam adluit , id est Tyrrheniam , vel certe a Tyrrhenis nautis , 
qui se in hoc mare praecipitaverunt . 
namque hoc habet fabula , 
dormientem in litore Liberum patrem puerum nautas abstulisse 
Tyrrhenos . 
qui cum esset experrectus in navi , quo duceretur rogavit ; 
responderunt illi , quo vellet . 
Liber ait ad Naxum insulam sibi 
sacratam . 
at coeperunt alio vela deflectere , quam ob rem iratum 
numen tigres sibi sacratas iussit videri , quo terrore se illi in fluctus 
dedere praecipites . 
alii dicunt , quod stuprum Libero patri inferre 
temptaverint ac propterea hoc pertulerint. mihi navigat id est in 
meum dolorem. navigat aequor figura Graeca est ; 
nos enim 
dicimus per aequor navigat . 
similiter etiam alio loco terram , 
mare , sidera iuro , cum latinitas exigat , ut addatur praepositio 
per . 
et non vacat quod 'Tyrrhenum' addidit ; 
videtur enim dicere , 
iam eis Italiam esse vicinam . 
ilium in Italiam portans id est res Ilienses . 
et invidiose 
dicit Ilium , quasi ipsam cernat civitatem , cum Troianos aspexerit . 
et bene 'Ilium' , hoc est quam fata stare noluerint. victosque 
penates a Graecis. tacite occurrit quaestioni : portat quidem deos , 
sed victos , hoc est contemnendos , ne facere contra invictos nollet . 
incute vim ventis duplex sensus est : 'incute' enim si 
inice significat , 'ventis' dativus est casus , hoc est , parva est eorum , 
etiam tu eis da magnam vim ; 
si autem 'fac' , septimus casus est , et 
erit sensus : fac vim Troianis per ventos , hoc est , per ventos vim in 
Troianos incute . 
Ennius dictis Romanis incutit iram . 
submersasque 
obrve puppes ordo est <inversus> 
in sensu ; 
ante enim est 
ut obruantur fluctibus , et sic submerguntur . 
tota autem Iunonis petitio 
in sequentibus explanatur . 
submersasque obrve p.] id est obrue , 
ut submergas . 
aut age diversos hoc est disperge illos per diversa , ne ad Italiam 
veniant ; 
duobus enim generibus deletur exercitus , aut internecione 
aut dispersione . 
et dissice corpora hic mutavit coniunctionem , nam 
dicendum erat 'aut dissice corpora'. corpora ponto tam virorum 
quam navium , ut ipse alio loco cum de navibus loqueretur et toto 
descendit corpore pestis . 
sciendum sane est artem hanc esse 
petitionis , ut minora inpetrare cupientes maiora poscamus : quod 
etiam nunc Iuno facit . 
scit namque se fatis obstare non posse , sed 
hoc agit , ut eos arceat ab Italia . 
sunt mihi bis septem non sine ratione Iuno nymphas 
dicitur sua potestate retinere ; 
ipsa est enim aer , de quo nubes 
creantur , ut est atque in nubem cogitur aer , ex nubibus aquae , 
quas nymphas esse non dubium est . 
ideo autem nympham Aeolo 
pollicetur , quia ventorum rex est , qui aquae motu creantur . 
bene 
ergo ei iungitur origo ventorum . 
sane notant Vergilium critici , 
quia marito promittit uxorem : quod excusat regia licentia , ut Sallustius 
denas alii alii plures habent , sed reges eo amplius . 
vel certe quod ex priore coniuge inprobos filios Aeolus habuerit , vel 
quod haec quam promittit inmortalis est . 
alii volunt Iunonem per iram 
oblitam , Aeolum uxorem et filios habere ; 
quod exinde adserunt , quia 
Aeolus ad haec nihil ei responderit . 
et bene Iuno sic pollicetur , quasi 
Aeolo beneficium ante non concesserit . 
econtra Aeolus non ad praesens , 
sed ad praeteritum respondit 'tu mihi quodcumque hoc regni est' . 
praestanti corpore nymphae bene etiam istas laudat , ut maior 
sit in Deiopea pulchritudinis gloria . 
laudabilius enim est superare 
laudatos , ut ipse ad maiorem Aeneae gloriam laudat et Turnum . 
harum autem quattuordecim nomina , ut quidam volunt , in Georgicis 
invenimus . 
'praestanti' autem 'corpore' pro praestantis corporis , ablativum 
pro genetivo . 
quarum quae forma dicimus et per se 'quarum quae pulcherrima' , 
et plus ornavit inferendo 'forma pulcherrima' . 
conubio ivngam deest eam ; 
et conubium est ius legitimi 
matrimonii . 
et bene 'conubio iungam' dixit , ut hanc ab aliis 
segregaret , quae a regibus sine lege habentur . 
solent enim reges 
inter plures uni praecipuum dare nomen uxoris . 
et 'conubio' nu 
brevem posuit , cum naturaliter longa sit . 
nubo enim , unde habet 
originem , longa est . 
sed est tropus systole , qui fit quotienscumque 
longa corripitur syllaba propter metri necessitatem . 
ipse alio loco 
longam posuit , ut est Hectoris Andromache Pyrrhin conubia 
servas ? item cuique loci leges dedimus , conubia nostra 
reppulit et per conubia nostra et Nomadumque petam conubia 
supplex . 
sciendum tamen est , quia plerumque in conpositione 
vel derivatione principalitatis natura corrumpitur . 
convbio 
ivngam stabili propriamque dicabo multa in unum contulit 
versum quae Iuno promittit ; 
dicendo enim 'conubio' ostendit legitimam , 
dicendo 'stabili' longam promittit concordiam , id est quae 
divortio careat , dicendo 'propriam' adulterii removet suspitionem . 
quod autem adiecit 'dicabo' obsequentem eam fore demonstrat . 
in 
usu enim est ut dicamus , sacerdos dicatus est numini , hoc est ad 
obsequium datus est . 
alii 'dicabo' dabo accipiunt . 
Terentius iam 
hanc operam tibi dico , id est do , sicuti ab eo quod est dico participium 
a passivo dictus facit , ut est Iunoni infernae dictus sacer , 
quamvis alibi lectum sit templis sibi ferre dicatis . 
'propriam dicabo' 
autem deest 'tibi eam' . 
'propriam' autem possumus vel firmam 
vel perpetuam accipere , ut si proprium hoc fuerit . 
Terentius nihilne 
esse cuiquam proprium et quod voluptates eorum propriae 
sunt et da propriam , Thymbraee , domum . 
omnes annos bene , quia dea est ; 
non enim usque ad senectutem . 
meritis praestitis , ut alibi nec te regina negabo promeritam , 
id est praestitisse . 
et alterum pendet ex altero ; 
meritum 
enim non nisi ex praestantis descendit beneficio . 
pulchra prole] bene postremum addidit propter quod matrimonium 
contrahitur , pulcherrimos filios . 
et mire hoc Iuno Lucina 
promittit , quasi non ob libidinem offerat. pulchra prole notanda 
figura ; 
frequenter enim hac utitur . 
nam quod nos per genetivum 
singularem dicimus , antiqui per septimum dicebant , ut hoc loco 
'parentem pulchra prole' , id est pulchrae prolis . 
et simpliciter 
intellegendum est ; 
errant namque qui dicunt ideo 'pulchra' dixisse 
propter Canacen et Macareum in se invicem turpissimos fratres . 
illi enim alterius Aeoli filii fuerunt . 
aeolus haec subaudis 'dixit' , quod ex posterioribus intellegitur , 
ut supra notavimus . 
regina inferioris personae revetentia 
est maiorem meritis appellare , non nomine ; 
contra maioris 
est minorem nomine tantum vocare . 
qui ordo non nisi per indignationem 
corrumpitur , ut in duodecimo Sages in extremis rebus 
Turnum non regem vocat , ut ruitque inplorans nomine Turnum . 
et alibi de Aristaeo et te crudelem nomine dicit . 
optes optare non tantum eligere significat , ut alibi optavitque locum 
regno , sed etiam velle , ut hoc loco 'quid optes' quid velis . 
Lucilius 
in VI . 
quid ipsum facere optes , id est velis . 
alii 'quid optes' 
quid petas . 
sane servavit ordinem ; 
nam qui promittit statim a primo 
polliceri debet , post si qua vult addat , ut auditor expectatione non 
pendeat . 
explorare deliberare ; 
superius namque multa poposcerat 
Iuno . 
hoc ergo dicit : tuum est deliberare , quid velis . 
aut certe 
aperire vel pensare , quale sit desiderium . 
alii explorare Iovis animum ; 
aut certe 'explorare' explanare ; 
aut certe statuere , an aequum sit quod 
petis , tuus enim hic labor est. mihi ivssa capessere fas est 
figura est litotes , quae fit quotienscumque minus dicimus et plus 
significamus per contrarium intellegentes , ut hoc loco non ait : licet 
mihi inplere quae praecipis , sed nefas est non inplere quae iusseris . 
item munera nec sperno , id est libenter accipio . 
mihi ivssa 
capessere fas est] hoc secundum ea quae aliter dicuntur , aliter audiuntur 
dictum est . 
[nam] cum dicit non se posse <non> 
inplere quae Iuno 
praecipiat , nefas tamen putat [non] inplere praecepta . 
'mihi' sane 
ultima syllaba produci debet , quia hoc casu omnia vel nomina vel pronomina 
vel participia in ultima syllaba produci debent . 
'capessere' 
autem est saepe capere . 
tu mihi quodcumque hoc regni rediit ad physicam rationem . 
nam motus aeris , id est Iunonis , ventos creat , quibus Aeolus 
praeest . 
dicendo autem 'quodcumque' aut verecunde ait , ne videatur 
adrogans , aut latenter paene iocatur poeta ; 
quis enim potest ventos , 
id est rem inanem tenere ? 
tu mihi q. h. r.] hoc ad illud 
respondet 'namque tibi divum pater atque hominum rex' . 
quodcvmque 
h. r.] quia ipse rex sub alieno imperio est . 
'quodcumque' ergo 
quod 'clauso ventorum carcere regno' , nec in mea manu est nisi iusso 
ventos emittere. iovemque concilias hysteroproteron in sensu . 
non enim Iuppiter conciliatur Aeolo , sed Aeolus Iovi , quasi superiori . 
conciliantur autem novi , reconciliantur antiqui . 
tu das epulis accumbere divum hoc est , tu me deum 
facis . 
duplici enim ratione divinos honores meremur , dearum coniugio 
et convivio deorum . 
unde et in bucolicis nec deus hunc 
mensa , dea nec dignata cubili est . 
sane 'epulis accumbere' 
secundum sui temporis consuetudinem dixit ; 
nam olim sedentes vescebantur , 
sicut ipse meminit gramineoque viros locat ipse sedili et 
perpetuis soliti patres considere mensis . 
et apud Homerum 
sedentes dii epulantur . 
nimborumque nubium , ut et lunam in nimbo nox intempesta 
tenebat . 
haec ubi dicta et a Iunone et ab Aeolo . 
et 'dicta' si 
nomen est , dedit , si participium , deest sunt . 
et 'haec ubi dicta' pro 
postquam , adverbium locale pro temporali. cavum ordo est , conversa 
cuspide cavum montem in latus inpulit . 
et alibi in latus 
inque feri curvam compagibus alvum contorsit . 
alii 'in 
latus' pro latus accipiunt . 
Ennius nam me gravis impetus Orci 
percutit in latus. inpulit in latus] quasi in rem quae facile 
cedit ictui . 
agmine vel inpetu vel multitudine . 
agmen enim polysemus 
sermo est . 
nam inpetum significat , ut illi agmine certo 
Laocoonta petunt ; 
multitudinem , ut vocat agmina saeva sororum . 
etiam incedentem exercitum 'agmen' vocamus . 
qua data et in undecimo coeant in foedera dextrae qua 
datur . 
'qua' ergo quoniam . 
et 'qua data' ad votum ventorum videtur 
rettulisse. porta omnis exitus porta dicitur , quasi qua potest 
vel inportari vel exportari aliquid . 
aut ideo 'porta' , quia 'agmine' 
dixerat ; 
nam porta proprie aut urbis aut castrorum est. turbine 
vi ventorum . 
et sciendum est , quod quando appellativum est 'turbinis' 
facit , sed si sit nomen proprium , 'Turbonis' facit , ut Horatius 
Turbonis in armis . 
incubvere mari tria dicit elementa turbata : 'terras turbine 
perflant' , 'incubuere mari' et rursum 'intonuere poli' . 
his ergo enumeratis 
recte adiecit 'intentant omnia mortem' . 
evrusque notusque cardinales quattuor venti sunt , de 
quibus nunc tres ponit , paulo post unum quem omiserat reddit , ut 
stridens aquilone procella . 
una evrusque notusque et africus] 
bene modo hos tres ventos inferiores tantum nominavit , qui a sedibus 
imis mare commovent , Zephyrum et Aquilonem tacuit ; 
Zephyrum , qui 
ad Italiam ducit , Aquilonem , qui desuper flat . 
ideo Homerus de eo 
kai\ bore/hs ai)qrhgene/ths , me/ga ku=ma kuli/ndwn . 
rvunt 
autem modo eruunt. procellis procella est vis venti cum pluvia , 
dicta procella ab eo , quod omnia percellat , hoc est moveat . 
insequitur clamorque virum quia praecesserat ventorum 
sonus , quem et ipsum clamorem possumus dicere . 
stridorque 
rvdentum proprie ; 
nam in funibus stridor est . 
'stridor' autem 
est sibilus . 
Pacuvius in Teucro armamentum stridor et rudentum 
sibilus . 
eripiunt s. n. Accius in Clytemestra deum regnator nocte 
caeca caelum e conspectu abstulit . 
teucrorum ex oculis numquam enim totum caelum 
nubibus tegitur , sed illa pars , contra quam flaverint venti . 
quod 
autem dixit diem eripi , ad videntum oculos rettulit , non ad naturam . 
teucrorum e. o.] bene 'Teucrorum' , quibus tempestas inmissa 
erat. nox incubat nox dicta , quod oculis noceat . 
'incubat' 
autem ideo dixit , quod alienum tempus invasit . 
nam incubare proprie 
dicitur per vim rem alienam velle tenere . 
aut certe 'nox 
incubat' , ut nihil intervalli esset inter tenebras et mare . 
aut tempestates , 
ut in georgicis ipse pater media nimborum in nocte corusca 
fulmina molitur dextra . 
poli axes , id est extremae partes caeli . 
duo enim sunt , 
notius et borius , a quibus totum caelum contonuisse significat . 
aether aetherem hoc loco pro aere posuit . 
nubes enim , unde et 
fulmina , aeris sunt , non aetheris : et frequenter Vergilius duo ista 
confundit . 
intentant minantur , ingerunt. omnia autem ad superiora 
rettulit . 
extemplo ilico statim . 
et est augurum sermo . 
templum 
enim dicitur locus manu designatus in aere , post quem factum ilico 
captantur auguria . 
Aeneae servavit to\ pre/pon , ut Aeneam ultimum 
territum dicat . 
frigore timore . 
et est reciproca translatio ; 
nam et timor pro frigore et frigus pro timore ponitur , ut in 
Terentio uxorem tuam pavitare aiunt non timere , sed laborare 
frigoribus ; 
utrumque enim in unum exitum cadit , sicut et de calore 
et de frigore urere dicimus , ut est aut Boreae penetrabile 
frigus adurat . 
nam et Graeci frikta\ dicunt quae sunt timenda , ut 
Homerus [dw=ra me\n ou)k e)/t' o)nosta/] . 
Livius in Odyssia igitur 
demum Ulixi cor frixit prae pavore . 
reprehenditur sane hoc 
loco Vergilius , quod improprie hos versus Homeri transtulerit kai\ 
to/t*) *)odussh=os lu/to gou/nata , kai\ fi/lon h)=tor , o)xqh/sas 
d' a)/ra ei)=pe pro\s o(\n megalh/tora qumo/n . 
nam 'solvuntur frigore 
membra' longe aliud est , quam lu/to gou/nata : et 'duplices tendens 
ad sidera palmas talia voce refert' molle , cum illud magis altum 
et heroicae personae pro\s o(\n megalh/tora qumo/n . 
praeterea quis interdiu 
manus ad sidera tollit , aut quis ad caelum manum tendens non aliud 
precatur potius , quam dicit 'o terque quaterque beati' ? 
et ille intra se , 
ne exaudiant socii et timidiores despondeant animo , hic vero vociferatur . 
ingemit non propter mortem ingemit , sequitur enim 'o 
terque quaterque beati' , sed propter mortis genus . 
grave enim est 
secundum Homerum perire naufragio , quia anima ignea est et exstingui 
videtur in mari , id est elemento contrario . 
duplices 
duas , secundum morem antiquum . 
nam duplices duos dicebant , ut 
hoc loco , et binos duos , et utrosque pro utrumque , ut Cicero binos 
habebam , iubeo promi utrosque . 
item Sallustius cum de 
duobus loqueretur hi utrique ad urbem imperatores erant . 
palmas manus explicitas . 
talia voce refert profert . 
're' abundat . 
alibi 'refert' respondet , 
ut Anna refert . 
sic in consuetudine dicimus : ille mihi rettulit . 
o terque quaterque id est saepius ; 
finitus numerus pro infinito . 
et sic erupit in vocem cum dolore Homerus tri\s ma/kares 
*danaoi\ kai\ tetra/kis , oi(\ to/t' o)/lonto . 
et hoc principium quidam 
acephalon dicunt , cum intellegi debeat , multa eum intra se cogitasse , 
postremo in haec erupisse . 
quis et quis et quibus significat : secundum artem enim 
sic dicimus . 
ab eo enim quod est 'a qui' in 'bus' mittit , ab eo 
quod est 'a quo' in 'is' mittit , sed a tertia declinatione in usu sunt 
dativus et ablativus plurales , licet antiqui omnibus usi sint casibus . 
denique Cato in originibus ait si ques sunt populi . 
et declinavit 
'ques quium' , ut 'puppes puppium' . 
moenibus altis propter 
Pergama , quae altissima fuerunt , ex quibus omnia alta aedificia 
pergama vocantur , sicut Aeschylus dicit . 
oppetere ore terram petere , id est mori . 
possumus autem 
sic uti hoc sermone , ut et per se plenus sit et recipiat adiectionem . 
ergo dicimus et oppetit et mortem oppetit , sicut et exspirat 
et animam exspirat . 
fortissime gentis atqui in artibus legimus 
superlativum gradum non nisi genetivo plurali iungi . 
constat 
quidem , sed 'gens' nomen est enuntiatione singulare , intellectu 
plurale . 
bene ergo iunxit , in gente enim plures sunt , ut alibi ipse 
ditissimus agri Phoenicum ; 
non enim unus est ager Phoenicum . 
item Sallustius Romani generis disertissimus . 
aut superlativo 
pro comparativo usus videtur , quasi fortissimis comparandus , 
non ut vulgo creditur praeferendus. sane quaeritur , cur Diomedem 
fortissimum dixerit , cum post Achillem et Aiacem ipse sit tertius , 
unde et Sallustius ait primum Graecorum Achillem . 
multi 
dicunt ideo fortissimum , quia iuxta Homerum et Venerem vulneravit 
et Martem . 
alii ad gentem referunt , quod Achilles Thessalus 
fuit , Aiax Graecus , Diomedes Danaus . 
multi ad excusationem Aeneae 
volunt fortissimum dictum , a quo eum constat esse percussum , ut 
Iuvenalis vel quo Tydides percussit pondere coxam Aeneae . 
tydide vocativus Graecus est ; 
si enim latine diceret , o 
Tydida debuit ponere . 
omnia enim patronymica quae in 'des' 
exeunt apud Latinos primae sunt declinationis , ut saevus ubi 
Aeacidae telo iacet Hector . 
Tydides Diomedes , Tydei et Deipyles , 
Adrasti filiae , filius , qui post captum Ilium ad Italiam venit , 
quod plenius in XI . 
libro habes . 
†eo tempore statua cum in templo 
Apollinis Delphici staret , vi quadam divina ad Corcyram migravit <et]2 
visa est muros Corcyraeorum defendere : nam eius comminatione hostibus 
fugatis Corcyra bello exempta est . 
non potvisse quasi semper voluerit. animam hanc quasi 
cum dolore 'animam hanc' , ac si diceret infelicem , quae ad laborem 
nata est . 
effundere secundum eos qui dicunt sanguinem 
esse animam , ut ipse alibi purpuream vomit ille animam . 
nam alio loco aliorum opinionem sequitur , qui dicunt spiritum esse 
animam , unde est atque in ventos vita recessit . 
saevus magnus , ut superius diximus . 
vel fortis , vel bellicosus , 
ut est et saevum Aenean agnovit Turnus in armis . 
vel 
adversus hostes 'saevus' , et est epitheton ad tempus ; 
nam incongruum 
erat ab Aenea saevum Hectorem dici . 
aut 'saevus' , quod adversum Antenorem 
et Aeneam et Helenum sentiens Helenam non permiserit reddi . 
<aut> 
ideo 'saevus' Hector , quia Aeneas pius . 
quod autem ait 'Aeacidae 
telo' vult ostendere feliciorem Hectorem , cui contigerit ab Achille perire , 
quod ipse optaverit ei congressus , sicut in V. Neptunus Veneri loquitur . 
et bene elegit , cum quibus perisse debuerit ; 
ipse enim et fortis est , 
et numinum proles : recte ergo his iungitur , in quibus talia fuerunt . 
sarpedon et in ultima possumus accentum ponere et in 
paenultima : nam Homerus et 'Sarpedonis' declinavit et 'Sarpedontis' , 
unde et varius accentus est : 'Sarpedonis' enim antepaenultima 
habet accentum , 'Sarpedontis' paenultima . 
sed 'Sarpedontis' usurpavit ; 
naturalis enim declinatio est 'Sarpedon Sarpedonis' , ut 
'Memnon Memnonis , Sinon Sinonis' . 
si autem genetivum in 'dontis' 
miserit , a circumflexo venit , qui est in ultima syllaba nominativi , 
ut Demophw=n Demophw=ntis , Laocw=n Laocw=ntis . 
sic ergo 
et Sarpedw=n , Sarpedontis . 
est autem Sarpedon Iovis filius et Laodamiae , 
ut alio loco quin occidit una Sarpedon mea progenies , 
occisus a Patroclo , Menoeti filio , armis Achillis induto . 
huius interitum 
Iuppiter prosecutus dicitur imbre sanguineo. simois nomen hoc 
integrum ad nos transiit , unde suo est accentu proferendum . 
nam 
si esset latinum , in antepaenultima haberet accentum , quia secunda 
a fine brevis est . 
sane bene fecisse videtur Simoentis mentionem , 
ut ibi videatur pati se optavisse , ubi genitus est , ut alibi tune ille 
Aeneas , quem Dardanio Anchisae alma Venus Phrygii genuit 
Simoentis ad undam ? sub undis et 'sub undis' legimus , 
et 'sub undas' . 
sed si 'sub undas' , 'correpta' intellege , si 
'sub undis' , 'volvit' ; 
varia ergo distinctio est . 
correpta rapta . 
fortia corpora hoc est virorum fortium corpora ; 
nulla 
enim est in mortuis fortitudo . 
talia iactanti inaniter loquenti , ut alibi atque inrita 
iurgia iactat et voces dum iactat inanes . 
aquilone ab 
Aquilone . 
ecce hic reddit ventum quem transierat , et a generali 
tempestate ad speciem transit . 
adversa contraria , quia ad Italiam navigantibus Aquilo 
contrarius est . 
franguntur remi vel gubernacula , vel quod melius est 
re vera remi . 
antiqui enim velis remisque navigabant , ut validis 
incumbere remis , obliquat sinus in ventos . 
et hoc de navi 
Aeneae , an de omnibus dixit ? 
tum proram avertit alii 'prora' legi 
tradunt. avertit pro 'avertitur' . 
et est figura creberrima . 
potest namque pro activi verbi significatione passivum poni , ut est 
et pictis bellantur Amazones armis pro bellant . 
nec nos debet 
movere quod bellor non facit , natura enim hoc prohibuit . 
nam 
conpone hoc verbum , et invenitur activum , facit enim debello debellor . 
et contra pro passivi verbi significatione activum ponitur , 
ut est hoc 'avertit' pro avertitur , et insinuat pavor pro insinuatur , 
et nox umida caelo praecipitat pro praecipitatur . 
sed haec 
verba tantummodo pro se invicem ponuntur , quae et activa esse 
possunt et passiva , ut est averto avertor , praecipito praecipitor . 
ergo non possumus dicere quod quidam artigraphus , declinationes 
activi verbi et passivi pro se invicem poni . 
nam et neutralis verbi 
declinatio activa est et communis deponentisve passiva , et aliud est 
esse activum verbum , aliud habere activi verbi declinationem . 
dat latus inclinatur . 
cumvlo altitudine . 
cumulo] 
exuberante fluctu , cum cumulo. praeruptus in altum levatus . 
Hi pro illi vel alii , et bene dicticw=s . 
his pro illis vel 
aliis. dehiscens valde hiscens . 
'de' enim augentis est , ut in 
Terentio deamo te Syre . 
aperit ostendit , ut Sallustius caput aperire solitus , 
id est nudare , ostendere . 
sic alibi visa aperire procul montes . 
sane aliter hic 'aperit' , aliter 'ostium aperit'. harenis et ab harenis 
et cum harenis , id est vel ab imo movebatur mare vel cum 
ipsis harenis , ut in tempestate solet . 
tris Latinum est . 
genetivus enim pluralis quotiens in 
'ium' exit , accusativum pluralem in 'is' mittit , ut 'puppium puppis' ; 
quotiens in 'um' exit , in 'es' mittit , ut 'patrum patres' . 
saxa latentia modo propter tempestatem , non ut quidam tradunt 
tranquillo mari ; 
nam quemadmodum latent quae nomen habent ? haec 
autem saxa inter Africam , Siciliam et Sardiniam et Italiam sunt , 
quae saxa ob hoc Itali aras vocant , quod ibi Afri et Romani 
foedus inierunt et fines imperii sui illic esse voluerunt . 
unde et 
Dido litora litoribus contraria , fluctibus undas inprecor . 
quae arae a Sisenna propitiae vocantur . 
alii dicunt Graecos haec 
saxa bwmou\s appellare . 
quidam insulam fuisse hunc locum tradunt , 
quae subito pessum ierit , cuius reliquias saxa haec exstare , in quibus 
aiunt Poenorum sacerdotes rem divinam facere solitos . 
has aras alii 
Neptunias vocant , sicut Claudius Quadrigarius I. annalium apud 
aras , quae vocabantur Neptuniae . 
Varro de ora maritima lib . 
I 
ut faciunt hi , qui ab Sardinia Siciliam aut contra petunt . 
nam si utramque ex conspectu amiserunt , sciunt periculose 
se navigare ac verentur in pelago latentem insulam , quem 
locum vocant aras . 
torquet iacit , inmittit , ut torquet aquosam 
hiemem . 
alibi 'torquet' deflectit , ut torquet medios nox umida 
currus . 
alibi regit et frenat , ut cuncta tuo qui bella pater sub 
numine torques . 
alibi sustinet et fert axem umero torquet stellis 
fulgentibus aptum . 
saxa vocant itali mediis quae in fluctibus aras 
ordo est , quae saxa in mediis fluctibus Itali aras vocant . 
pro quibus 
hunc ordinem esse ait 'tris Notus abreptas mediis fluctibus in saxa 
latentia torquet' . 
alii 'mediis <quae> 
fluctibus aras' legunt , ut sit ordo 'saxa 
vocant Itali aras , quae mediis fluctibus' , ut desit 'sunt' . 
Italos autem 
aliqui non qui in Italia nati sint , sed qui Latine loquantur accipiunt . 
dorsum inmane eminens , altum , secundum Homerum . 
vel certe eminens planities aut superficies durior . 
aut sic ait hic poeta 
'dorsum' de saxo , ut Homerus nw=ta qala/sshs , sicut alibi ipse 
dorso dum pendet iniquo . 
quidam 'inmane' pro malo accipiunt 
positum propter naufragia , quae ibi solent fieri ; 
nam 'manum' bonum 
dicunt , ergo quod bono contrarium inmane ; 
non enim potest pro magno 
accipi , <ut> 
alibi posuitque inmania templa , quia non facile apparent 
haec saxa , nisi cum mare ventis movetur . 
'dorsum' autem hoc 
loco non absurde ait , quia Graece arae ipsae i(\ppou nw=ta dicuntur , ut 
Sinnius Capito tradidit , secundum Homerum. mari summo vel in 
summo , vel in placido . 
in brevia et syrtes id est in brevia syrtium , quo modo 
molemque et montes . 
'brevia' autem vadosa dicit , per quae 
possumus vadere . 
et syrtes syrtium sinus duo sunt pares 
natura , inpares magnitudine , ut Sallustius dicit . 
vadis vada ta\ braxe/a . 
Varro de ora maritima libro I 
si ab aqua summa non alte est terra dicitur vadus . 
et multi 
sic legunt 'inliditque vadis atque aggere cingit harenae' . 
lycios hi Troiae ad auxilium venerant , qui mortuo rege 
Pandaro Aeneam secuti sunt , unde et in secundo ait comitum 
adfluxisse novorum . 
fidum fidelem . 
utrumque nomen idem 
significat . 
quamvis quidam velint fidum amicum , fidelem servum dici . 
et sic pronuntiandum , ut dolorem adferat talis socii amissio . 
ipsius ante oculos ad maiorem dolorem : unde alibi 
quaeque ipse miserrima vidi , item qui nati coram me cernere 
letum fecisti . 
ingens pontus magna pars ponti . 
et est 
tropus synecdoche . 
a vertice aut a puppi , quae vertex navis 
est , aut ab Aquilone , qui flat a mundi vertice , hoc est a septentrione , 
ut ipse alibi hic vertex nobis semper sublimis . 
quidam 
'verticem' hic procellam accipiunt . 
in puppim pro puppim : addidit praepositionem . 
pronus 
prhnh/s . 
non nulli sane 'pronum' adverbialiter legunt. magister 
Leucaspis , ut in sexto libro Leucaspim et Lyciae ductorem 
classis Orontem . 
ter saepius , finitus numerus pro infinito . 
crebros enim 
fluctus facit Aquilo , ut Sallustius crebritate fluctuum ut Aquilone 
solet . 
vel certe quod Graeci trikumi/an appellant , ut Sallustius 
triplici fluctu. ibidem 'ibidem' et 'ubinam' multi dubitant ubi 
esse debeat accentus , quia 'ibi' et 'ubi' naturaliter breves sunt , 
sed ratione finalitatis plerumque producuntur in versu , nescientes 
hanc esse rationem , quia pronuntiationis causa contra usum Latinum 
syllabis ultimis , quibus particulae adiunguntur , accentus tribuitur , 
ut 'musaque' 'illene' 'huiusce' . 
sic ergo et 'ibidem' . 
torquet agens circum in gyrum circumagit . 
vertex vertex 
dicitur circumacta in se unda et quae quasi sorbere videatur : quod de 
Charybdi legitur atque imo barathri ter gurgite vastos sorbet in 
abruptum fluctus , de qua ait Sallustius Charybdis , mare verticosum . 
apparent aliud est 'parere' et aliud 'apparere' . 
'parere' 
enim est oboedire , ut paret amor dictis , 'apparere' autem , 
videri , ut apparet liquido sublimis in aere Nisus . 
et haec 
observatio diligenter custodiri debet , licet eam auctores metri causa 
plerumque corrumpant . 
rari vel propter maris magnitudinem , 
vel quia una perierat navis . 
vel 'rari' de multis , ut ostendat statim 
alios plures periisse . 
et quomodo 'apparent' , si 'ponto nox incubat atra' ? 
aut quia 'crebris micat ignibus aether' , aut quia ante ipsius oculos hoc 
evenit. nantes prima verbi positio est 'no nas nat' , unde est 
nare per aestatem liquidam . 
prima syllaba naturaliter longa 
est , licet 'natare' 'na' brevis sit in eadem significatione . 
in 
gurgite vasto tapinosis est , id est rei magnae humilis expositio . 
prudenter tamen Vergilius humilitatem sermonis epitheto sublevat , 
ut hoc loco 'vasto' addidit . 
item cum de equo loqueretur ait cavernas 
ingentes . 
arma virum bene addidit 'virum' , id est virorum . 
arma 
enim dicuntur cunctarum artium instrumenta , ut Cerealiaque 
arma , item colligere arma iubet et alio loco dicendum et 
quae sint duris agrestibus arma . 
Troia differentia in hoc 
sermone est et in sensu et in syllabis . 
nam cum provinciam dicimus , 
nam Troia provincia , Ilium ipsa civitas , et principale est nomen , 
brevis est 'Tro' . 
quando autem non est principale et derivatio est , 
longa est 'Tro.' , ut Troius Aeneas . 
gaza Persicus sermo est 
et significat divitias , unde Gaza urbs in Palaestina dicitur , quod in 
ea Cambyses rex Persarum cum Aegyptiis bellum inferret divitias suas 
condidit . 
est autem generis feminini , ut et gaza laetus agresti . 
quo exemplo apparet quoque superfluo quaeri a multis , quemadmodum 
potuerit aurum natare , nescientibus gazas , id est opes , dici 
omne quod possidemus . 
aut certe hyperbole tempestatis , ut etiam 
ponderosa ferri potuerint . 
per undas 'per' quidam nolunt * * * . 
iam validam zeugma est ab inferioribus 'vicit hiems' . 
quod 
fit et a superioribus et a medio , plerumque et ad utrumque respondet , 
ut Troiugena , interpres divum , qui numina Phoebi , qui 
tripodas , Clarii laurus , qui sidera sentis et volucrum 
linguas et praepetis omina pinnae . 
ecce hoc loco 'sentis' et 
ante dicta et sequentia concludit . 
ilionei antiptosis est , pro 
genetivo enim dativum posuit ; 
nam constat huiusmodi Graeca nomina 
dativum singularem in ei diphthongum mittere , ut Orphei ; 
nam illa solutio est cum Orphei separatim dicimus : nec modo 
'Ilionei' possumus dicere adstrictum esse genetivum , ut ipse sit qui 
et dativus . 
quod si forte contingat , non regula mutatur , sed antiptosis 
fit , qua plerumque utuntur poetae , ut urbem quam statuo 
vestra est pro urbs , item haeret pede pes pro pedi . 
vectus qua vehebatur significat . 
et pro praesenti participio , 
quod non habemus , praeteritum posuit . 
in Latino enim sermone 
a passivo verbo praesens participium non est , neque ab activo 
praeteritum . 
sed quod uno sermone explicare non possumus aut 
circumlocutione ostendimus , aut si hoc nolumus , participium pro 
participio ponimus , sed usurpative , ut hoc loco factum est . 
abas 
Abantes aliquot tradunt : hic unus , Aeneae comes ; 
alter quem in Troia 
Diomedes occidit ; 
tertius est Argivus , cuius clipeum tertio libro Apollini 
consecrasse dicit Aeneam . 
vicit hiems 'hiems' duas res significat : aut tempus aut 
vim venti , per quam oritur tempestas . 
ergo pro loco intellegendum 
est . 
Accius unde estis nautae huc hieme delati . 
sic et Varro . 
laxis pro laxatis , nomen pro participio . 
imbrem imber dicitur umor omnis , ut Lucretius ex igni 
terra atque anima nascuntur et imbri , id est umore . 
imbrem] 
veteres enim omnem aquam imbrem dicebant . 
Ennius imbrem pro 
aqua marina ratibusque fremebat imber Neptuni. fatiscunt 
abundanter aperiuntur ; 
'fatim' enim abundanter dicimus , unde et 
adfatim , hiscere autem aperiri , verbum frequentativum ab hiare . 
emissam hiemem hic apertius tempestatem declarat significari 
ex Graeco ; 
nam et illi xeimw=na tempestatem dicunt . 
et bene veteres 
nostri 'hiemem anni' dicebant , ne tempestas posset intellegi. imis 
bene in imo voluit esse Neptunum , ut iam factam cognosceret 
tempestatem , non incipientem vetaret . 
stagna stagnum dicitur aqua stans , sed nunc profunda 
maris significat ab eo , quod non nisi nimia tempestate turbantur . 
ergo 'stagna' et 'imis vadis refusa' aliud pendet ex alio , quia inmobilis 
aqua in imo maris tantummodo est , quam tunc ab imo motu 
dicit esse turbatam . 
graviter commotus opportune Neptunum ait commotum 
cum maria turbantur , quia plerumque poetae Neptunum pro 
mari ponunt . 
et alto prospiciens aut e mari erigens caput , 
aut mari providens . 
quidam 'alto' caelo accipiunt , quia ait 'iam 
caelum terramque' . 
placidum caput quaerunt multi quemadmodum 'placidum 
caput' , si 'graviter commotus' ? 
quasi non possit fieri , ut irascatur 
ventis , propitius sit Troianis . 
uno autem epitheto more suo habitum 
futurae orationis ostendit , ut alibi uno sermone 'tum quassans 
caput' . 
placidumque caput] epitheta alia naturalia sunt , alia ad 
tempus . 
et 'placidum' ut naturale Neptuni est , ita 'graviter commotus' 
ad tempus ob factam tempestatem . 
disiectam Aeneae t. v. a. c. hic ostendit Aeolum omnia Iunonis 
praecepta complesse . 
nam 'submersasque obrue puppes' in Orontis 
sociorumque eius interitu ; 
'aut age diversas et dissice corpora ponto' 
'disiectam Aeneae toto videt aequore classem' . 
caelique rvina id est tonitribus , quorum sonus similis 
est ruinis . 
nec latvere doli fratrem ivnonis et irae aut doli 
Iunonis , aut fratrem Iunonis . 
gemina ergo distinctio est . 
fratrem 
ivnonis] quod et ipsa Saturni est filia . 
evrum ad se zephyrumque vocat per hos omnes intellege ; 
isti enim sunt cardinales . 
'ad se' autem h)qikw=s . 
cur 
tamen Zephyrus , qui ad Italiam ducit , quem poeta supra tacuit , nunc 
vocatur ? 
ira in hoc Neptuni exprimitur , si etiam eum obiurgat , qui 
non adfuerit . 
generis fiducia vestri Astraeus enim unus de Titanibus , 
qui contra deos arma sumpserunt , cum Aurora concubuit , unde nati 
sunt venti secundum Hesiodum . 
et hoc loco fiduciam pro confidentia 
posuit , cum fiducia in bonis rebus sit , confidentia in malis . 
iam caelum terrasque aut ordo est 'ausi estis sine meo 
numine tantas moles tollere et caelum terrasque turbare' ? 
aut certe 
illud est , quod tria haec numina , licet divisa imperia teneant , videntur 
tamen invicem regni totius habere potestatem , sicut et ipsa 
elementa quae retinent physica inter se quadam ratione iunguntur . 
quod et ipsorum numinum sceptra significant . 
Iuppiter enim trifido 
utitur fulmine , Neptunus tridente , Pluto tricerbero . 
multi enim quaerunt , 
cur modo Neptunus de alienis conqueratur elementis . 
aut 
certe 'terram' pro mari posuit , ab eo quod continet id quod continetur , 
quia ipse dicitur *)enosi/xqwn et *)enosi/gaios , id est movens terram . 
et 
caelum pro aere ; 
constat enim terram cum aqua in aere libratam . 
meo sine numine hoc est 'et laxas sciret dare iussus habenas' . 
numine 
venti distingue 'numine' , ut 'venti' convicium sit . 
quos ego deficit hoc loco sermo ; 
et congrue , quasi irati 
et turbatae mentis , ut alibi me me , adsum . 
similiter incipit 
effari , mediaque in voce resistit . 
Terentius quem quidem 
ego si sensero , sed quid opus est verbis ? his enim adfectibus 
tantum sermonis defectio congruit . 
quos ego] subauditur 'ulciscar' . 
ergo a)posiw/phsis est , hoc est , ut ad alium sensum transeat , ideo 
abruptum et pendentem reliquit . 
et necessarium post tale schema 'sed' 
coniunctionem sequi , ut quamquam o , sed. sed motos praestat 
prudenter agit ; 
plus est enim innocentibus succurrere , quam nocentium 
delicta punire . 
praestat melius est , ut praestat Trinacrii 
metas lustrare Pachyni . 
et notandus sermo . 
nam et per 
se plenus est , et tam accusativo iungitur quam septimo . 
dicimus 
enim et 'praestat illum' et 'praestat illo' . 
post mihi non simili poena commissa luetis aut 'non 
simili poena' , id est non ea qua Troianos adfecistis , aut certe 'mihi 
non simili' , id est vehementer irato . 
post mihi n. s. p. c. l.] pro 
'non inpune eritis posthac' ; 
nunc enim nullam poenam sentiunt , nisi 
forte obiurgationis . 
'commissa' autem hic pro peccatis. luetis 
persolvetis . 
et hic sermo a pecunia descendit ; 
antiquorum enim 
omnes poenae pecuniariae fuerunt . 
maturate fugam cum maturitate , id est cum tranquillitate 
discedite , quo modo dicimus 'matura iracundiam tuam' , id est 
mitiga ; 
perniciosum enim Troianis est , si maturent fugam , hoc est 
accelerent . 
ergo 'fugam' hic tantum discessum accipiendum . 
saevumque vel magnum et potentem , ut superius , vel vere 
saevum in ventos , quia minatur . 
tridentem ideo tridens Neptuno 
adsignatur , quia mare a quibusdam dicitur tertia pars mundi , vel quia 
tria genera aquarum sunt , maris , fluminum , fluviorum , quibus omnibus 
Neptunum praeesse non nulli dicunt . 
sorte ac si diceret potuisse se etiam caelum tenere , 
Aeolum vero beneficio etiam carceris regna meruisse , nec sine suo 
arbitrio posse quemquam in suo regno habere potestatem . 
sed mihi 
sorte datum 'sorte' ideo ait , quia Iuppiter et Neptunus et Dis pater , 
Saturni et Opis filii , cum de mundi possessione certamen inissent , placuit 
ut imperium sorte dividerent : ita effectum est , ut caelum Iuppiter , 
maria Neptunus , Dis pater inferos sortirentur. inmania aspera ; 
'manum' enim antiqui bonum dicebant , sicut supra dictum est , unde 
et 'mane' dicitur ; 
quid enim melius ? 
et per antiphrasin 'manes' 
inferi , quia non sint boni . 
vestras evre domos irascentum est uti proprio nomine , 
ut Terentius ego te in pistrinum Dave dedam . 
aut quasi contra 
principem tempestatis irascitur , quem primum constat egressum , 
quia supra 'una Eurusque Notusque ruunt'. quod autem dixit 'saxa 
inmania , vestras domos' de Pseudulo Plauti tractum est , ubi ait 
nisi forte carcerem aliquando effregistis vestram domum . 
et figurate 'saxa , domos' ; 
vario enim significatu idem ostenditur . 
iactet pro glorietur , sicut in georgicis nullo tantum se Moesia 
cultu iactet . 
et hoc ex accidenti sumptum , quoniam quicumque sunt 
in aliqua re gloriosissima motu quodam et incessu corpus suum iactant . 
avla inrisio est ; 
sequitur enim 'carcere' . 
et nihil tam 
contrarium si simpliciter intellegamus . 
clavso quia dimittere ventos non ipsius est , sed iubentis . 
et hoc est foedere certo et dare iussus habenas . 
ventorum 
non otiose , sed per exprobrationem , poterat enim dicere 'vestro' , sed ut 
supra meo sine numine venti. carcere regnet licet carcer 
sit , tamen regnum est Aeoli ; 
haec enim pro adfectu possidentis intellegenda 
sunt , ut alibi cum de rure loqueretur post aliquot 
mea regna videns mirabor aristas . 
et bene regnum Aeoli 
custodiam carceris dixit . 
dicto citius non antequam diceret , dixit enim 'haec 
ait' ; 
sed citius , quam dici potest . 
placat sub poetica licentia 
physicam quoque tangit rationem . 
mare enim dicitur esse Neptunus , 
quem superius dixit graviter commotum , quia tempestas erat . 
nunc 
ait 'placat' , quia iam sedari coeperant maria . 
collectas aut nunc collegit et fugavit , aut ante a ventis 
collectas fugavit , id est resolvit . 
collectas] colligere enim nubes 
dicitur caelum , ut aut si nox pluviam ne colligat ante veremur . 
solemque reducit per solem serenitas intellegenda , quia superius 
dixerat eripiunt subito nubes caelumque diemque . 
quis 
enim ignorat diem constare per solem ? 
et consequens erat , ut fugatis 
nubibus sol rediret . 
cymothoe nomina deorum plerumque de causis sunt ficta 
ab elementis , quae numina dici voluere maiores , ut 'Cymothoe' , 
id est cursus fluctuum , a)po\ tou= qe/ein to\ ku=ma . 
triton deus 
marinus , Neptuni et Salaciae filius , deae marinae ab aqua salsa 
dictae . 
adnixus antiquum est , ut 'conixus' , quibus hodie non 
utimur ; 
dicimus enim 'adnisus' et 'conisus' . 
sed et multa alia 
usus contra antiquitatem vindicavit . 
illi enim 'parsi' dicebant , nos 
dicimus 'peperci' . 
item nos dicimus 'suscepi' , illi dicebant 'succepi' , 
ut succepitque ignem foliis . 
adnixus zeugma est , 'adnixi' 
enim debuit dicere , ut paulo post haud aliter puppesque tuae 
pubesque tuorum , aut portum tenet . 
ergo 'adnixus' ad Tritonem 
tantum pertinet , quia Cymothoen iuvabat . 
quibusdam sane non videtur 
zeugma , quia 'adnixus' , non 'conixus' . 
ordo tamen est 'Cymothoe simul 
et Triton acuto detrudunt naves scopulo' , ab aris scilicet in quas tris 
Notus in s. l. t . 
levat leves ac navigabiles facit , ut nostrumque leves 
quaecumque laborem . 
et scire debemus prudenter poetam pro 
causis vel tendere vel corripere orationem , ut hoc loco periclitantibus 
Troianis tota celeritate dicit esse subventum . 
contra in quinto 
libro ubi nullum periculum est latius describit placantem maria 
Neptunum . 
item in secundo libro quoniam inminet periculum uno 
versu ait quo res summa loco Panthu ? 
quam prendimus 
arcem ? levat laxat , ut atque arta levari vincla iubet 
Priamus . 
tridenti autem pro tridente , dativum pro ablativo . 
aperit ideo quia harenarum congerie inpediente praeclusae 
ad navigandum erant . 
ergo inmisso in eas mari aptas ad navigandum 
facit . 
sic Sallustius sed ubi tempore anni mare classibus patefactum 
est . 
ceterum bis idem . 
temperat tranquillum facit . 
atque rotis summas l. p. v. bene non moratur in descriptione 
currus , ut citius liberetur Aeneas. * * * perlabitur undas figura est . 
quod enim nos modo dicimus per praepositionem nomini copulatam 
sequente verbo , antiqui verso ordine praepositionem detractam nomini 
iungebant verbo , ita tamen ut esset una pars orationis , et 
faciebant honestam elocutionem . 
nos dicimus 'per undas labitur' , 
illi dicebant 'perlabitur undas' . 
item 'per forum curro' et 'percurro 
forum' . 
notandum plane quod plerumque suum regit casum , 
plerumque ad ablativum transit . 
ac veluti magno in populo iste tempestati populi motum 
comparat , Tullius populo tempestatem : pro Milone equidem 
ceteras tempestates et procellas in illis dumtaxat fluctibus 
contionum . 
ita et Homerus seditioni tempestatem kinh/qh d' 
a)gorh\ w(s ku/mata makra\ qala/sshs. ideo autem 'magno' addidit , 
quia ubi frequens est populus , ibi et crebra seditio . 
et quidam 
'populum' totam civitatem , 'vulgum' vero plebem significari putant . 
saepe autem ut fieri solet . 
seditio 'seditio' est <dissensio civium> , sicut Cicero ait in de 
re publica eaque dissensio civium , quod seorsum eunt alii ad 
alios , seditio dicitur. animis ignobile id est stultum , ut contra 
nobilem animum prudentium dicimus . 
ideo etiam paulo post 
ait 'arrectis auribus' ; 
sumpsit enim translationem ab animalibus , 
quae utique stultiora sunt. vulgus et masculini generis et neutri 
lectum est : generis neutri hoc loco , alibi masculini , ut in vulgum 
ambiguas . 
et hoc est artis ut masculino utamur , quia omnia 
Latina nomina in us exeuntia , si neutra fuerint , tertiae sunt declinationis , 
ut pecus pecoris : si autem secundae fuerint declinationis , 
masculina sunt ; 
'vulgi' autem facit , non 'vulgeris' , ut docti , clari . 
usurpatum tamen est neutrum genus propter unum Graecum nomen , 
id est pelagus . 
cum enim pelagi faciat , neutri tamen est generis . 
iamque faces et saxa volant multi non 'volant' , sed 'volunt' 
invenisse se dicunt . 
sed Cornutus verendum , ait , ne praeposterum 
sit faces velle , et sic saxa , cum alibi maturius et ex 
ordine dictum sit 'arma velit poscatque simul rapiatque 
inventus'. furor arma ministrat sic alibi rimanti telum 
ira facit . 
sane summa velocitate sensus explicitus . 
gravem venerabilem , unde et contemptibiles 'leves' dicimus . 
et bene servat circa hunc rhetoricam definitionem , cui dat 
et iustitiam et peritiam dicendi , ut 'tum pietate gravem' et 'ille 
regit dictis animos' . 
orator enim est vir bonus , dicendi peritus . 
pietate gravem cuius illis auctoritas ob pietatem est gravis . 
arrectis avribus translatio a mutis animalibus , quibus aures 
mobiles sunt . 
an aures pro audiendi sensu posuit , secutus Terentium 
qui ait arrige aures Pamphile ? 
genitor venerabilis , ut Thybri pater . 
ergo hoc nomen 
et ad verum patrem pertinet et ad honorem refertur . 
sane veteres 
omnes deos patres dicebant. caeloque invectus aperto non per 
caelum vectus , sed caelo iam sereno vectus per maria . 
flectit quidam 'flectit' pro regit accipiunt , ut interdum 
'torquet' in eodem significatu ponit qui numine torques. currv 
non , ut quidam putant , pro 'currui' posuit , nec est apocope , sed 
ratio artis antiquae , quia omnis nominativus pluralis regit genetivum 
singularem et isosyllabus esse debet , ut hae musae huius 
musae , hi docti huius docti . 
item a genetivo singulari dativus 
regitur singularis , ut isosyllabus sit , ut huius docti huic docto . 
inde ergo est curruque abscisa duorum suspendit capita et 
libra die , ne , si 'diei' fecisset , maior esset nominativo plurali . 
secundo Troianis obsequenti . 
et tractus est sermo a sequentibus 
servis , id est pedisequis secundis : unde et secundam fortunam dicimus , 
quod secundum nos est , id est prope nos . 
Aeneadae nunc Troiani , aliquando Romani , ut Aeneadae 
in ferrum pro libertate ruebant . 
proxima litora ideo 
quia post periculum non eligitur litus , sed quodcumque occurrit occupatur . 
cursu aut secundum quod superius diximus 'proxima 
cursu' , id est cursui , aut 'contendunt cursu petere' , et est septimus 
casus . 
ut hic 'cursu' de navibus , ita alibi iter , ut unde iter 
Italiam et in quinto certus iter . 
stationes etiam navium dicebant , 
quod est animalibus terrestribus proprium . 
vertuntur scilicet a proposito itinere , hoc est ab Italia . 
est in secessu topothesia est , id est fictus secundum 
poeticam licentiam locus . 
ne autem videatur penitus a veritate 
discedere , Hispaniensis Carthaginis portum descripsit . 
ceterum hunc 
locum in Africa nusquam esse constat , nec incongrue propter nominis 
similitudinem posuit . 
nam topographia est rei verae descriptio . 
secessu sinu secreto . 
locus subaudis 'quem' , ut superius 
urbs antiqua fuit . 
et sciendum est , quia , quotiens praemittimus 
nomen cuiuslibet generis et interposito pronomine <proprium]2 
sequitur nomen alterius generis , medium illud pronomen proprii 
nominis genus sequitur , ut Sallustius est in carcere locus , quod 
Tullianum appellatur . 
ecce proprio iunxit , non appellativo ; 
Tullianum enim proprium est , carcer appellativum . 
si autem utraque 
nomina appellativa fuerint , licenter cui volumus respondemus . 
insula portum efficit 'quem locum' subaudimus , vel 'in quo 
insula portum efficit' ; 
hoc enim solummodo portus , quod illi insula 
anteposita est . 
inque sinus scindit sese unda reductos dividit se 
unda in sinus reductos , id est replicabiles . 
inque sinus antiqua 
est locutio . 
sic ipse alibi inque salutatam linquo . 
C. Memmius 
de triumpho Luculli Asiatico : inque luxuriosissimis Asiae oppidis 
consedissse et mox inque Gallograeciam redierunt . 
gemini pares , similes ; 
interdum et duos significat . 
minantur 
eminent , ut minaeque murorum ingentes . 
item illa 
usque minatur . 
et ita est , ut quae eminent minari videantur . 
sub vertice hoc est circa radices montis , quae ad rectam 
lineam suscipiunt cacumen , id est verticem . 
tuta a tempestate defensa , ideo et 'silent' . 
tum pro praeterea . 
tum silvis scaena coruscis 'silvis coruscis' hoc est silvarum 
coruscarum , id est crispantium , ut Iuvenalis longa coruscat 
serraco veniente abies . 
et posuit septimum pro genetivo , ut 
superius pulchra prole . 
alii 'coruscis' tremulis vel vibrantibus 
accipiunt. scaena inumbratio . 
et dicta scaena a)po\ th=s skia=s . 
apud antiquos enim theatralis scaena parietem non habuit , sed 
de frondibus umbracula quaerebant . 
postea tabulata conponere 
coeperunt in modum parietis . 
scaena autem pars theatri adversa 
spectantibus , in qua sunt regia . 
desuper pro supra , praepositione contra rationem adiecta . 
horrenti horror plerumque ad odium pertinet , plerumque ad 
venerationem , ut hoc loco . 
sic Lucanus arboribus suus horror 
inest (3.413) . 
atrum nemus tropus est ; 
per atrum enim nigrum ostendit , 
per nigrum umbrosum , per umbrosum densum , id est frondibus 
plenum . 
vivo naturali , ut vivo praetervehor ostia saxo . 
nympharum domus aut verum dicit et est historia , aut 
ad laudem pertinet loci : talis , inquit , locus est , ut domus credatur 
esse nympharum . 
hic pro 'illic' more suo . 
anchora morsu hoc nomen cum in Graeco , unde originem 
ducit , aspirationem non habeat , in Latino aspiratur : quod est 
contrarium ; 
nam magis Graecorum est aspiratio . 
sed hoc in paucis 
nominibus invenitur . 
morsum autem de anchoris bene dixit , cum 
alio loco inveniamus tum dente tenaci anchora fundabat 
navis . 
huc septem Aeneae c. n. quidam volunt hoc loco quaestionem 
nasci . 
si favet Neptunus Troianis , cur cum omnibus navibus ad Africam 
non pervenit Aeneas ? 
sed Neptunus postquam sensit tempestatem 
commotam , potuit de periculo liberare Troianos , ante facta vero mutare 
non potuit . 
nam et Orontis navem cum omnibus sociis eius constat 
perisse : et simul libri oeconomia perisset , si Aeneas cum omnibus navibus 
pervenisset . 
volunt autem septem naves ita interim colligi , ut 
una Aeneae sit , tres de saxis a Cymothoe et Tritone , tres de syrtibus , 
Neptuno syrtes navigabiles faciente , liberatae sint , reliquae tantum 
dispersae sint , quas paulo post legimus ad Africae litus adpulsas . 
novam 
tamen rem Naevius bello Punico dicit , unam navem habuisse 
Aeneam , quam Mercurius fecerit . 
telluris amore cuiuscumque post pericula . 
unde et 
superius dixit 'quae proxima litora cursu contendunt' . 
et paulo 
post infert 'optata potiuntur Troes harena' ; 
nam re vera haec optata 
non erat eis , qui ad Italiam festinant. tellurem autem pro terra 
posuit , cum Tellurem deam dicamus , terram elementum ; 
ut plerumque 
ponimus Vulcanum pro igni , Cererem pro frumento , Liberum 
pro vino . 
harena quaeritur , habeat necne nomen hoc adspirationem . 
et Varro sic definit si ab ariditate dicitur non habet , 
si ab haerendo , ut in fabricis videmus , habet . 
melior tamen 
est superior etymologia . 
et 'harena' aut pro terra posita est , aut 
et harena grata potuit esse post mare . 
sale tabentis aut madefactos aspargine , aut qui apud 
sentinam laboraverint ; 
nam supra ait omnes accipiunt inimicum 
imbrem . 
sane marina aqua dicitur exesse et extenuare ut cetera sic 
corpus humanum . 
in litore pro in litus , ut arma sub adversa 
posuit radiantia quercu pro sub adversam quercum . 
silici scintillam excudit bene adiecit speciem , quia in 
lapidibus certis invenitur ignis . 
'excudit' autem est feriendo eiecit , 
quia cudere est ferire ; 
unde et incus dicitur , quod illic aliquid cudamus , 
id est feriamus . 
achates adlusit ad nomen , nam achates 
lapidis species est : bene ergo ipsum dicit ignem excusisse . 
unde 
etiam Achaten eius comitem dixit . 
lectum est enim in naturali 
historia Plinii , quod si quis hunc lapidem in anulo habuerit , gratiosior 
est . 
succepit pro suscepit , ut diximus supra . 
nutrimenta Cicero in Oratore sed quod educata huius 
nutrimentis eloquentia ipsa se postea colorat. rapvitque 
in fomite flammam paene soloecophanes est ; 
nam cum 
mutationem verbum significet , ablativo usus est : sed hoc solvit 
aut antiqua circa communes praepositiones licentia , ut est conditus 
in nubem , contra et nota conduntur in alvo , 
item saeva sedens super arma et geminae super arbore 
sidunt . 
Cicero quod ille in capite ab hostium duce 
acceperat , item et si fortes fueritis in eo , quem nemo sit 
ausus defendere . 
aut 'rapuit' raptim fecit flammam in fomite , 
id est celeriter . 
et mire 'rapuit' , opus est enim celeritate ad tale 
ministerium . 
sane fomites sunt assulae quae ab arboribus cadunt 
quando inciduntur , quod foveant ignem . 
Clodius Scriba commentariorum 
IIII . 
fomenta taleae excisae ex arboribus , item alio loco 
astulae ambustae , ligna cavata a fungis nomine excepto . 
cererem metonymia pro frumento. corruptam undis 
aqua emollitam . 
cerealiaque arma fugiens vilia ad generalitatem 
transiit propter carminis dignitatem et rem vilem auxit 
honestate sermonis , ut alibi , ne lucernam diceret , ait testa cum 
ardente viderent scintillare oleum . 
et sciendum est iudice 
euphonia dici 'Cerealia' vel 'Cerialia' , 'Typhoea' vel 'Typhoia' , 
'Caesareanus' vel 'Caesarianus' . 
in his ergo licentia derivationis 
est . 
cerealiaque arma] 'arma' enim generaliter omnium rerum 
instrumenta dicuntur , ubi reponuntur armaria dicta sunt . 
Nigidius 
de hominum naturalibus IIII . 
omnis enim ars materia inventa 
circa quam versetur , ferramenta vasa instrumentum armamentaque 
primum comparat , per quae opera sua efficere 
possit . 
fessi rerum hoc est penuria fatigati , id est esurientes , 
quod fere laborem fames subsequitur. et fessus generale est ; 
dicimus 
enim fessus animo , id est incertus consilii , ut ter fessus valle 
resedit , et fessus corpore , quod magis est proprium , et fessus rerum 
a fortuna venientium , ut hoc loco . 
epitheta numquam vacant , 
sed aut ad augmentum , aut ad diminutionem , aut ad discretionem 
poni solent . 
fruges generaliter omnes fruges dicuntur , et errant 
qui discernunt frumenta a frugibus . 
nam Cicero ait olei et frugum 
minutarum , cum de leguminibus diceret , ut ostenderet etiam 
frumenta fruges vocari . 
frugum autem nomen tractum est a frumine , 
id est eminente gutturis parte . 
receptas liberatas ut medioque 
ex hoste recepit , id est liberavit . 
receptas] de periculo 
vel ex insperato salvas . 
et torrere parant flammis et frangere saxo multi 
hysteroproteron putant , non respicientes superiora , quia dixit undis 
Cererem esse corruptam , quam necesse fuerat ante siccari . 
qui 
tamen etiam contra hoc illo se tuentur exemplo nunc torrete 
igni fruges , nunc frangite saxo et volunt etiam hic hysteroproteron 
esse . 
quod falsum est ; 
nam et hodie siccari ante fruges 
et sic frangi videmus . 
et quia apud maiores nostros molarum usus 
non erat , frumenta torrebant et ea in pilas missa pinsebant , et 
hoc erat genus molendi . 
unde et pinsores dicti sunt , qui nunc 
pistores vocantur . 
pinsere autem dici Persius probat , ut a tergo 
quem nulla ciconia pinsit . 
quidam ne hysteroproteron sit , alios 
torrere , alios frangere accipiunt . 
Accius Troadibus nocturna saxo 
fruges franges torridas . 
sane his versibus 'tum Cererem corruptam 
undis' et 'torrere parant flammis et frangere saxo' ius pontificum 
latenter attingit . 
flamines autem farinam fermentatam contingere non 
licebat . 
cum autem dicit 'Cererem corruptam undis' et 'torrere p. f . 
et f. s.' , quid aliud ostendit , quam mox eos sine fermento panem 
coxisse , qui omnes fruges corruptas protulerunt ? 
non autem exspectasse 
eos fermentum , docet illo versu 'tum victu revocant vires' . 
Aeneas merita personarum vilibus officiis interesse non 
debent : quod bene servat ubique Vergilius , ut hoc loco , item in 
sexto cum diversis officiis Troianos diceret occupatos , ait at pius 
Aeneas arces quibus altus Apollo praesidet : nisi cum 
causa pietatis intervenit , ut ad sepeliendum socium Misenum de 
Aenea dixit paribusque accingitur armis . 
scopulum id est 
speculam . 
et quando speculationem significamus , generis est feminini , 
ut specula Misenus ab alta . 
speculum autem , in quo nos 
intuemur , generis est neutri , ut Iuvenalis speculum civilis sarcina 
belli . 
late petit in quantum potest . 
pelago in pelagus , 
ut inferretque deos Latio . 
anthea si quem aut ordo est 
'ascendit scopulum requisiturus Anthea Capyn Caicum , si quem 
videat' . 
et usus est hoc genere elocutionis , quo et Terentius , qui 
dixit quod plerique omnes faciunt adulescentuli . 
atqui nihil 
tam contrarium ; 
omnes enim generale est , plerique speciale : ordo 
ergo est , quod omnes faciunt adulescentuli , ut animum ad aliquod 
studium adiungant , plerique equos alere , plerique canes . 
aut certe 
'quem' vacat , ut superius diximus istas frequenter vacare particulas , 
ut ipse Vergilius Rhebe diu , res si qua diu mortalibus 
ulla est . 
nemo enim dicit 'si qua ulla' , sed 'si ulla' : vacat ergo 
'qua' . 
item in Lucilio et quem Pamphilum quaeris 'quem' 
vacat , nam de uno loquebatur . 
ergo 'si quem videat' pro 'si videat' 
posuit , cui contrarium ponebant veteres 'nullum' , id est 'si quem vidisti' 
'nullum vidi' pro 'non vidi' . 
sane legitur et 'si qua' , ut sit 
'si qua ratione' . 
phrygias Troianas , Troia enim in Phrygia provincia est . 
et veri simile est , Aeneam de omni ipsa provincia socios habere potuisse . 
in secundo enim ait undique convenere animis opibusque parati . 
dicta autem Phrygia ab Aesopi filia Phrygia. biremis naves 
habentes remorum ordinem geminum , ut alibi triplici pubes 
quam Dardana versu inpellunt . 
quidam tamen 'biremes' ad 
suum tempus volunt dixisse Vergilium , negantes Troicis temporibus biremes 
fuisse . 
Varro enim ait post aliquot annos inventas biremes . 
in puppibus arma caici quia navigantum militum est 
puppibus arma religare , ut alibi pacem orare manu , praefigere 
puppibus arma . 
fiebat hoc autem et signi gratia . 
aut 'arma' pro 
navalibus armamentis , ut colligere arma iubet , quia solent naves a 
velificatione facile cognosci . 
cervos cervi dicti sunt a)po\ tw=n kera/twn , id est a cornibus . 
sciendum autem est etiam Latina nomina Graecam plerumque 
etymologiam recipere . 
sed cervi non sunt in provincia proconsulari , 
ad quam venit Aeneas . 
aut fictum ergo est secundum 
poeticum morem , aut ob hoc dictum , quia heroicis temporibus ubique 
omnia nascebantur per se , ut ipse omnis feret omnia tellus . 
aut possunt tunc fuisse , sed ut multis aliis locis variae mutationes 
factae : licet quidam cervos pro quacumque fera dictos accipiant , quia 
post ait 'inplentur veteris Bacchi pinguisque ferinae' . 
nam male 
quidam eos de vicinis insulis transfretasse tradunt , et ideo 'errantes' , 
quod in ignotis locis essent . 
errantes pascentes , ut alibi mille meae Siculis 
errant in montibus agnae ; 
re vera enim dum pascuntur , vagantur . 
et in septimo de cervo errabat silvis . 
tota inter 'totum' 
et 'omne' hoc interest , quod 'totum' dicimus unius corporis plenitudinem , 
'omne' de universis dicimus , ut puta 'totum auditorium 
habet scolasticos' , hoc est plenum est auditorium scolasticis ; 
'omne 
auditorium habet scolasticos' , id est omnia auditoria . 
usurpant 
tamen poetae et ista confundunt , ut hoc loco 'tota' pro omnibus 
posuit , et contra pro tota 'omnem' posuit , ut est omnemque reverti 
per Troiam . 
Statius et totos in poenam ordire nepotes , 
id est omnes . 
plerique derivationem dicunt ab eo quod est 
'tot' 'totus' , ut ab eo quod est 'quot' 'quotus' . 
sed illud notandum , 
quia in derivatione mutat plerumque naturam ; 
nam cum 'tot' 
naturaliter brevis sit , 'totus' producitur , 'quotus' vero secundum 
originem suam brevis remanet . 
armenta videtur nove de cervis 
dixisse , cum armenta proprie boum sint vel equorum vel ceterorum 
quibus in armis utimur . 
agmen agmen proprie dicitur ordinata multitudo , ut est 
ambulantis exercitus ; 
neque enim in uno loco stans agmen vocatur , 
aut si inventum fuerit usurpatum est : unde bene adiecit 'longum' , 
ut incedentum ostenderet significationem . 
constitit 'con' secundum naturam brevis est semper , excepto 
quum s littera vel f sequitur ; 
tunc enim tantum producitur , 
sicut 'in' syllaba , ut insula , infula . 
hic pro tunc , aut pro ibi . 
celeres potest et pro celeriter accipi . 
corripvit aut de pharetra corripuit , ut est corripit 
hic subita trepidus formidine ferrum , aut ab Achate , ut eum 
secutum esse per silentium intellegamus , ut illo loco ni iam praemissus 
Achates adforet , item nunc repeto , Anchises fatorum 
arcana reliquit . 
aut 'corripuit' , ut cervorum celeritatem 
praeciperet. gerebat aut tunc , aut quae gerere consueverat . 
cornibus arboreis aut subaudi 'cum' , ut illo loco atque 
Ixionii vento rota constitit orbis , id est cum vento ; 
aut 
certe secundum supra dictam figuram 'cornibus arboreis' pro cornuum 
arboreorum . 
melius tamen est ut 'cum' subaudias . 
tum 
vvlgus bene 'vulgus' ductoribus interemptis . 
Ennius avium vulgus 
et alibi hastarum , id est multitudinem hastarum et avium . 
miscet perturbat , circumagit , insequitur . 
frondea 
pro frondosa posuit . 
plerumque enim dum varietati declinationis 
student poetae mutant proprietatem ; 
nam frondeum est totum de 
frondibus , ut torus , frondosus vero est lucus ; 
licet enim abundet 
frondibus , non tamen est de frondibus totus : ut saxeus et saxosus . 
turbam multitudinem . 
Cicero in Verrinis videt in turba 
Verrem , Plautus in Amphitrione deinde utrique imperatores in 
medium exeunt extra turbam ordinum (Am . 
223) . 
quam septem bene definit numerum ; 
necessitatis enim 
est haec venatio , non voluptatis , in qua plura requiruntur . 
nec 
enim conveniebat , sociis diversis modis laborantibus , voluptati operam 
dare. victor hoc loco propositi effector , ut est atque rotis 
insistere victor . 
fundat hvmi per humum . 
et est adverbialiter positum , 
ut humi nitens , id est per humum . 
cum navibus cacenphaton 
in sermone , quod fit si 'cum' particulam n littera sequatur . 
notandum 
sane est , quod non omnia persequitur , neque enim indicat , quo 
delati sunt cervi . 
hinc pro inde vel post , abutitur enim adverbiis more 
suo . 
partitur Sallustius ait provincias inter se partiverant , 
nam et partio et partior dicimus : et est verbum de his , quae cum 
utramque recipiant declinationem pro nostra voluntate , activae 
tamen sunt significationis , ut punio punior , fabrico fabricor , lavo 
lavor . 
quamquam temptaverit Probus facere differentiam inter activam 
passivamque significationem , ut dicamus tondeo alterum tondeor 
ab altero ; 
sed hoc in aliis verbis dicere non possumus , ut 
fabrico fabricor , pasco pascor ; 
nam legimus florem depasta salicti 
et pascuntur vero dumos . 
sunt autem alia verba , quae 
activae significationis declinationisque sunt , ut caedo , sunt quae 
passivae , ut caedor . 
invenimus tamen , activam declinationem significationem 
habere passivam , ut vapulo , et contra declinationem 
passivam activam habere significationem , ut loquor . 
haec ergo 
caute ab illis segreganda sunt verbis . 
vina bonus quae deinde cadis onerarat acestes ordo 
est 'deinde vina partitur , quae Acestes dedit' . 
'bonus' autem hic 
largus vel liberalis . 
sane etiam Aeneam bonum pro laude appellat , ut 
in quinto quos bonus Aeneas dictis solatur amicis . 
bonum etiam 
pro forti dicit Sallustius sane bonus ea tempestate contra pericula 
et ambitionem . 
item in Catilina sed libertatem , quam nemo 
bonus nisi cum anima simul amittit . 
de Acestis autem origine 
fabula in quinto libro est . 
deinde una syllaba metri causa excluditur . 
trinacrio Graecum est propter tria a)/kra , id est promunturia , 
Lilybaeum , Pachynum , Pelorum . 
Latine autem Triquetra 
dicitur . 
sane Philostephanus peri\ tw=n nh/swn sine r littera 
Trinaciam appellat o(/ti *tri/nakos au)th=s prw=tos e)basi/leusen . 
heros vir fortis , semideus , plus ab homine habens , ut ait 
Hesiodus . 
dictis maerentia bene ante epulas et hortatur socios et solatur . 
o socii ordo est 'o socii , revocate animos' . 
bene autem 
socios dixit , ut se eis exaequaret . 
quidam socios proprie remiges 
accipiunt , sed illi socii navales appellantur. ignari pro inmemores . 
et est acyrologia ; 
ignarus enim est qui ignorat , inmemor qui oblitus 
est . 
ante malorum u(fe/n est , id est antiquorum malorum , 
ut alibi caeli subterlabentia signa . 
et totus hic locus de Naevio 
belli Punici libro translatus est . 
o passi graviora arte magna utitur . 
vult enim eos 
meminisse gravissimorum , ut praesentia facilius tolerent . 
et bene 
graviora dicit esse transacta , ut de praesenti eos naufragio consoletur , 
et ut ostendat futura esse leviora . 
his quoque scilicet sicut et 
gravioribus . 
vos vos certe estis. scyllaeam rabiem exempla pro 
negotiorum qualitate sumere debemus , ut hoc loco in marinis periculis 
ponit peractae tempestatis exempla . 
'rabiem' autem secundum 
antiquos dictum non nulli adserunt ; 
nam †rabiam dici adfirmant . 
penitusque sonantes id est valde , et aut 'valde sonantes' accessistis , 
aut 'valde accessistis' , id est iuxta . 
et bene ait 'accessistis' ; 
non enim passi sunt haec pericula , sed his fuere vicini . 
'accestis' autem pro accessistis dictum per syncopen , quae fit , cum de 
media parte verbi syllaba subducitur . 
cyclopea saxa aut quae Cyclops in Ulixen iecit , aut 
certe Siciliam dicit , quae plurimis locis saxosa promunturia habet , 
in qua Cyclopes habitaverunt , ut ipse centum alii curva haec 
habitant ad litora vulgo . 
possumus tamen et Aetnam accipere , 
quae propria Cyclopum fuit : nam et ipse in tertio ait nocte illa 
tecti silvis inmania monstra perferimus . 
quidam tamen haec 
saxa inter Catinam et Tauromenium in modum metarum situ naturali 
dicunt esse , quae Cyclopea appellantur , quorum medium et eminentissimum 
Galate dicitur . 
revocate animos quos remisistis resumite , hoc est animo 
praesenti estote. maestumque timorem quod maestos et sollicitos 
faciat , ut 'mors pallida' et 'tristis senectus' . 
mittite pro omittite . 
et est tropus aphaeresis , quomodo 
temnere pro contemnere . 
forsan forsan fortassis forsitan forte 
fors , ut fors et vota facit et forsitan et Priami fuerint quae 
fata requiras . 
sed omnia haec unum significant , sed varie pro 
metri ratione ponuntur . 
dicitur tamen et 'fortasse' , ut Terentius tu 
fortasse , quae hic facta sunt , nescis . 
olim modo temporis 
futuri est . 
meminisse memini et genetivum regit et accusativum ; 
dicimus enim et memini malorum et memini mala : et iusta ratione ; 
nam memoriae oblivio contraria est . 
et obliviscor similiter et genetivum 
regit et accusativum , ut obliviscere caedis atque incendiorum 
et obliviscor iniurias tuas Clodia . 
[sic Tullius 
Cicero.] ivvabit futuri temporis est . 
huius autem verbi praeteritum 
perfectum anomalum est . 
nam cum primae coniugationis 
verba tempore perfecto aut in avi exeant , ut amavi , aut in ui 
solutam , ut tonui , hoc verbum neque iuvavi facit neque iuvui , sed 
iuvi , ut Lucanus iuvit sumpta ducem , iuvit dimissa potestas (9.200) . 
ivvabit] sicut nunc priorum meminisse iuvat . 
et multi 'iuvabit' 
non delectabit , sed usus erit tradunt . 
per varios casus argumentum a conpensatione . 
et bene 
dicendo 'casus' et 'discrimina' praeterita attenuat ; 
neque enim ait 
'pericula' . 
'rerum' autem potest et salvo sensu omitti. sedes 
quietas non vacat quod adiecit 'quietas' . 
habuit enim sedes et in 
Thracia , sed portentosas , et in Creta , sed pestilentes , et ideo non 
quietas . 
'fata' autem quidam hic deorum responsa accipiunt . 
illic fas regna resvergere Troiae figura etiam ante 
dicta , qua per contrarium aliquid intellegimus . 
dicendo enim 'illic 
fas' ostendit alibi nefas , ut occurreret cogitationi sociorum , ne 
fatigati tot malis quascumque requirerent sedes , quod etiam in 
quinto factum est navibus incensis . 
bene autem 'regna Troiae' dixit , 
non Troiam , quam amiserant . 
durate duri estote ad sustinendos labores . 
sic Horatius 
vix durare possunt imperiosius aequor . 
vosmet 'met' pa/relkon 
est . 
sciendum autem est , has particulas 'met' 'piam' 'te' , ut egomet 
quispiam tute et similia ornatus causa poni . 
sunt autem adverbia . 
quicquid enim ab illis septem recesserit partibus adverbium 
sit necesse est . 
item quemadmodum probamus adverbia esse , quia 
dicimus 'docte facio' , 'docte feci' , 'docte fecisti' , et mutato verbo remanet 
adverbium : ergo si sic et in istis particulis invenimus , ut 
egomet vosmet , ut mutatis casibus vel personis eadem permaneant , 
adverbia sine dubio sunt , nulla enim hoc alia pars orationis admittit . 
notandum sane quod hae particulae plerumque suam naturam 
habent , non syllabarum . 
nam cum 'te' et 'met' longae sint , 
'tutemet' dactylus invenitur , nec possumus harum partium naturam 
discutere , quia sub regulis non sunt . 
voce refert pleonasmos est , qui fit quotiens adduntur 
superflua , ut alibi vocemque his auribus hausi . 
Terentius his 
oculis egomet vidi . 
curis cura dicta ab eo quod cor urat . 
denique paulo post ait 'premit altum corde dolorem' . 
aeger 
'aeger' est et tristis et male valens , aegrotus autem sive aegrotans 
tantummodo male valens . 
spem laetitiam , ut spem fronte serenat : et est crebra 
apud Vergilium figura , quae fit quotiens significatur ab eo quod 
praecedit id quod sequitur , nam spem laetitia sequitur : spes vero 
in vultu non videtur , sed laetitia . 
haec autem figura et versa vice 
fit , ut intellegamus ab eo quod sequitur id quod praecedit , ut 
meritaeque expectent praemia palmae palmam pro virtute 
posuit , quae praemium meretur et palmam . 
praedae ad praedam , ut inferretque deos Latio . 
accingunt 
studiose parant , ut alibi accingunt operi ; 
accinctos enim 
industrios dicimus , ut Horatius altius ac nos praecinctis unum , 
sicut econtra neclegentes discinctos vocamus , ut discinctos Mulciber 
Afros . 
dapibusque futuris ambitiose dixit quod sunt 
cervi dapes futurae . 
tergora tergus tergoris , unde et 'tergora' , corium significat , 
tergum vero tergi , ut templum templi , dorsum significat , ut 
Sallustius scilicet quia tergis abstinetur . 
sed haec a veteribus 
confundebantur , ut alibi taurino quantum possent circumdare 
tergo . 
item in nono ingerit hastas in tergus . 
quidam mox detracta 
coria pelles dici , subacta autem et iam medicata coria appellanda 
tradunt. viscera nudant 'viscera' non tantum intestina dicimus , 
sed quicquid sub corio est , ut in Albano Latinis visceratio 
dabatur , id est caro . 
est autem nominativus hoc viscus 
huius visceris , ut Lucretius viscus gigni sanguenque creari . 
sanguen autem ideo dixit , quia sanguinis facit , ut carmen carminis ; 
si enim sanguis diceret , par esset genetivus , ut anguis , pinguis . 
pars et frusta secant figurate , ut pars grandia trudunt . 
veribus ecce nomen de his quae in numero singulari indeclinabilia 
sunt , ut veru cornu genu . 
trementia palpitantia 
adhuc . 
litore pro in litore. aena locant quibus utebantur 
non ad elixandas carnes , sed ad se lavandos . 
heroicis enim temporibus 
carne non vescebantur elixa . 
huic autem nomini maiores 
adspirationem dabant ; 
nam ahena dicebant . 
sane aena absolute , 
sicut Graeci xa/lkea , ut costis undantis aeni et aena undantia 
flammis . 
quidam autem aenum speciem vasis non utique aenei tradunt , 
ut Nevius aeneus , plumbeus . 
tum id est vel postquam se laverunt , vel postquam sibi 
cibum paraverunt. victu cibo , unde et convictores dicimus , ut 
Horatius nunc quia sim tibi Maecenas convictor ; 
nam convivae 
a convivio dicuntur . 
revocant vires bene cibo dixit vires 
reductas , quia supra dixerat 'fessi rerum' , hoc est fame et labore fatigati . 
fusi polysemus sermo est . 
significat enim et discumbentes , 
ut hoc loco , et fugatos et occisos . 
sane iuxta temporis sui morem 
hoc loco discumbentes inducit , nam olim sedentes vesci consueverant , ut 
ipse meminit gramineoque viros locat ipse sedili et perpetuis 
soliti patres considere mensis . 
inplentur inpleor duos casus regit ; 
dicimus enim et 
inpleor illius rei , ut Cicero squaloris plenus ac pulveris et 
inpleor illa re , ut Iuvenalis lectica Mathonis plena ipso . 
ferinae feras dicimus aut quod omni corpore feruntur , aut quod 
naturali utuntur libertate et pro desiderio suo feruntur . 
sane veteres 
prope omnes quadrupedes feras dicebant , ut inque feri curvam conpagibus 
alvum contorsit et armentalis equae mammis et lacte 
ferino . 
postquam exempta fames caute in maestitia cibis famem 
exemptam dicit , id est fugatam , non affluentiam quaesitam . 
Homerus 
au)ta\r e)pei\ po/sios kai\ e)dhtu/os e)c e)/ron e(\nto. mensaeque 
remotae quia apud maiores ipsas apponebant mensas pro 
discis : unde est et mensae grata secundae . 
duas enim habebant 
mensas : unam carnis , alteram pomorum . 
sane aliquando inducit 
luxuriosas epulas postquam prima quies epulis mensaeque 
remotae. amissos non re vera , sed ut illo tempore putabant . 
spemque metumque inter dubii spes bonorum , metus malorum ; 
et ideo subiunxit 'seu vivere credant , sive extrema pati' . 
et hoc loco 
'seu' pro utrumne . 
et quidam commodius distingui putant 'spemque 
metumque inter' et sic subiungunt 'dubii seu vivere credant sive extrema 
pati' . 
exavdire vocatos aut subaudimus 'deos' et quasi conquestio 
est , quod non flectantur precibus , aut certe hoc dicit , non 
solum perisse eos , sed nec sepulturam habere , ad quam vocentur . 
novimus enim quod mortuorum umbrae ad sepulcra vocabantur , ut 
est manesque vocabat Hectoreum ad tumulum . 
et est figura 
ab eo quod praecedit id quod sequitur , quia post facta sepulcra 
manes vocantur , ut in tertio animamque sepulcro condimus et 
magna supremum voce ciemus ; 
post nomen enim defuncti vocatum 
tertio dicebatur vale vale vale . 
aut ideo non exaudire quia iam 
illi mortui sint , aut a praetereuntibus vocatos non exaudire , aut certe 
in ea parte sitos , ut nec vocati exaudiant , quia fuit et alius mos , ut 
eos qui in aliena terra perissent vocarent , ut est et magna manes 
ter voce vocavi . 
praecipve praeter omnes , quasi pius . 
acris fortis , alias 
velocis . 
quidam acrem in unamquamque rem vegetum ac nimium tradunt . 
oronti pro Orontis , ut inmitis Achilli . 
vitavit o(moio- 
te/leuton . 
nunc amyci in quinto Gyae meminit ; 
nam Amycus et Lycus 
cum Oronte videntur perisse. secum propter socios , ut supra 
'spem vultu simulat' . 
fortemque gyan ut merito requirantur et desiderentur . 
finis vel fabularum vel diei . 
sequitur namque paulo post 
'Aeneas per noctem plurima volvens' . 
et sciendum est Vergilium 
non semper dicere ortum vel occasum diei , sed aut intellectui relinquere , 
ut hoc loco , aut negotiis tempora significare . 
est autem 
poetica callopistia non omnia exprimere : unde ait Horatius in arte 
poetica nec verbum verbo curabis reddere fidus interpres ; 
quamvis plerique de translatione Graecitatis hoc adserant dictum . 
Homerus sane ista contemnens tempora universa describit . 
et 
iam finis erat vel epularum vel famis vel malorum , ex quo Iuppiter in 
caelo ita constitit , ut Libyam respiceret. cum ivppiter aethere 
summo despiciens oeconomiam istam secundum mathesin videtur 
ordinasse Vergilius ; 
nam Iove in altitudine sua posito cum Venere 
significatur quod per mulierem aliqua felicitas possit evenire . 
ergo 
quoniam Aeneas in partem regni admittetur a Didone per occasionem 
coniugii , idcirco haec poeta praemisit . 
sane et illud animadvertendum 
quod peritissime dixit tristiorem Venerem fuisse cum 
Iove , ex quo significat exitum uxoris infelicem futurum ; 
nam se 
utique Dido interemit . 
quod autem Mercurium facit a Iove defluentem 
ad occasum descendere , id est ad ima terrarum , ostendit amicitias 
quidem fore , sed minime diuturno tempore permanere . 
illud 
etiam mathematici dicunt , Venere in Virgine posita misericordem 
feminam nasci : atque ideo Vergilius fingit in habitu virginis venatricis 
Venerem occurrisse filio , quod et misericordem postea reginam 
probavit Aeneas et in venatione cum ea permixtus est . 
aethere 
summo qui summus est ; 
et proprium et perpetuum aetheri epitheton 
dedit , quia omnibus superior est : non ergo quasi elegerit Iuppiter 
locum qui superior est . 
despiciens deorsum aspiciens , sicut 'suspiciens' sursum 
aspiciens . 
notandum sane , quia si dispiciens dixerimus , diligenter 
inquirens significamus , sicut deduco et diduco ; 
nam deduco est prosequor , 
diduco vero divido . 
velivolum duas res significat , et 
quod velis volatur , ut hoc loco , et quod velis volat , ut Ennius 
naves velivolas , qui et proprie dixit . 
et est ista reciproca translatio 
navium et avium . 
legimus enim et velorum pandimus alas et 
contra de apibus nare per aestatem liquidam , cum natatus navium 
sit , alae vero avium . 
et sciendum est esse reciprocas translationes , 
esse et partis unius . 
iacentes aut in longum expositas , 
aut proprium epitheton est terrarum ; 
nam cum cetera elementa 
mobilia sint , sola terra stabilis est , unde et bruta dicitur . 
alibi 
tantum campi iacet . 
latos populos cum populos numero plurali dicimus urbes 
significamus , cum vero populum , unius multitudinem civitatis intellegimus . 
sic id est sic , ut ista conspiceret . 
et libyae defixit lumina regnis prooeconomia , id est 
dispositio carminis . 
vituperabile enim fuerat , si ex abrupto transitum 
faceret , quod in nono fecit : quae res tamen excusatur uno 
sermone atque ea diversa penitus dum parte geruntur , id 
est eodem tempore , quod solum est interpositum . 
nunc vero bene 
transiit , quia inducit Iovem et de rebus humanis cogitantem et 
Africam respicientem , ad quam venere Troiani . 
unde honestus color 
est , ut Venus adeat Iovem , timens ne Romana fata Carthagini 
concedat ; 
felix enim eventus sequitur loca quae respexerit Iuppiter : 
unde in secundo ait aspice nos hoc tantum et alibi atque oculos 
Rutulorum reicit arvis , ubi erat futura victoria . 
tales de rebus humanis . 
iactantem pectore curas 
nunc secundum Stoicos loquitur , qui deos dicunt humana curare , 
interdum secundum Epicureos , poetica utens licentia . 
tristior conparativum posuit pro positivo . 
quando enim 
tristis est Venus , ut nunc 'tristior' diceretur ? 
sic Sallustius utque 
ipsum mare Ponticum dulcius quam cetera . 
an modo tristior , 
cum et ante propter Aeneam soleret tristis esse ? 
an tristior pro laetitia 
Veneris ? oculos suffusa nitentes nitidos oculos lacrimis perfusos 
habens . 
et est figura , quae fit quotiens participio praeteriti 
temporis a passivo iungimus casum accusativum , ut 'deiectus animum' , 
'maesta vultum' . 
dicendo autem 'nitentes' expressit nimiam 
etiam in lacrimis pulchritudinem , sicut de Euryalo lacrimaeque 
decorae . 
o qui res hominumque devmque graviter coepit ; 
non enim ait 
'o genitor' . 
et est tota orationis intentio , iniuste vexari a Iunone Troianos . 
aeternis regis imperiis et fulmine terres] haec commemoratio 
potentiae Iovis quasi ad invidiam posita est , hoc est , qui omne potes 
contra te flecteris. aeternis regis imperiis et fulmine terres 
volunt quidam superfluo 'regis' ad deos referri , 'terres' ad homines , 
nescientes quia maioris potestatis est idem posse circa deos , quod 
circa homines . 
'et fulmine terres' non sine causa adiecit 'terres' . 
est enim fulmen quod terreat ; 
est quod adflet , ut fulminis adflavit 
ventis ; 
est quod puniat , ut vel pater omnipotens adigat 
me fulmine ad umbras : peremptorii autem fulminis late patet 
significatio : est quod praesaget , ut de caelo tactas memini praedicere 
quercus . 
poetarum autem consuetudo est prope semper cum 
Iovem nominaverint et fulmen adiungere , ut audiat haec genitor 
qui foedera fulmine sancit et ante genitor cum fulmina 
torques . 
meus subaudis filius , ut Aiacis Oili , ut ante diximus . 
meus] id est quasi per me tibi coniunctus. in te modo 'contra 
te' , alibi 'pro' significat , ut quietum accipit in Teucros animum , 
id est pro Teucris . 
quid troes potvere ? ? hoc est , qui Grais pares non fuerunt , 
in te aliquid possunt ? 
et est argumentum ab inpossibili , ut 
alibi non ea vis animo . 
et est validius , quam a voluntate ; 
plus 
enim est non posse , quam nolle . 
troes erit nominativus Tros . 
et haec breviter scienda regula est , quia omnia nomina monosyllaba 
Graeca , quae in Latinum sermonem transeunt , tertiae sunt tantum 
declinationis et tam Latine quam Graece declinari possunt , ut Tros 
Trois et Troos , Pan Panis et Panos , ut Arcadici dictum Panos 
de more Lycaei . 
ob Italiam ne ad Italiam perveniant , toto orbe pelluntur . 
atqui in Africa sunt . 
sed si diligenter requiras , etiam inde 
pelluntur ; 
ait namque hospitio prohibemur harenae . 
ob 
italiam multi 'iuxta Italiam' antiquo more dictum accipiunt , ut sit , 
pars orbis clauditur quae circa Italiam est ; 
'ob' enim veteres pro 
'iuxta' ponebant . 
Plautus in Milite nunc scio mihi ob oculos caliginem 
obstitisse (Mil . 
405) . 
potest tamen 'ob' et 'ante' intellegi , aut 'ob' 
'propter' , Terentius quodnam ob factum ; 
aut 'ob' 'circum' , ut 
Turni se pestis ob ora , quasi circa Italiam errent et in eam pervenire 
non possint . 
significat 'ob' et 'contra' , ut obstat et obloquitur . 
certe hinc Romanos atqui nusquam hoc legimus , sed 
per silentium intellegimus , ut superius de Iunone audierat . 
olim 
aut 'olim fore' et futuri temporis est , aut 'olim pollicitus'. volventibus 
volubilibus , et est participium pro nomine . 
volvens enim 
est qui volvit , volubilis qui volvitur . 
anni autem volvuntur , non 
volvunt , ut est atque in se sua per vestigia volvitur annus . 
alii quia deficit lingua Latina participio praesenti passivo praesens 
activum positum volunt , ut volventia plaustra et siliqua quassante 
quae quassetur . 
fore futuros esse . 
et est de verbis defectivis . 
revocato 
dicendo 'revocato' ostendit Italiam , unde Dardanus fuerat . 
a sanguine teucri Teucrum pro Dardano posuit : Dardanus enim 
de Italia profectus est , Teucer de Creta : quia solent poetae nomina 
de vicinis provinciis vel personis usurpare , ut domitus Pollucis 
habenis Cyllarus , cum Castor equorum domitor fuerit ; 
item et 
manibus Procne pectus signata cruentum pro Philomela ; 
item 
Didonem Sidoniam dicit , cum sit Tyria , a loci vicinitate ; 
item 
quid loquar aut Scyllam Nisi ? cum Phorci fuerit . 
et sciendum 
est , inter fabulam et argumentum , hoc est historiam , hoc 
interesse , quod fabula est dicta res contra naturam , sive facta sive 
non facta , ut de Pasiphae , historia est quicquid secundum naturam 
dicitur , sive factum sive non factum , ut de Phaedra . 
omni dicione melius 'omni' quam 'omnis' , ut significet 
'omni potestate' , id est pace , legibus , bello . 
pollicitus pollicemur sponte , rogati promittimus . 
quae 
te genitor sententia vertit ? 'quae' pro cuius aut qualis . 
et 
verecunde agit Venus ; 
nec enim conveniebat , ut aperte contra uxorem 
ageret apud maritum : unde et similiter respondet Iuppiter 
'neque me sententia vertit' . 
hoc hac re . 
hoc] propter hoc quod sciret Aeneae socios 
imperaturos . 
fatis contraria fata utrum fatis bonis in praesentibus ? 
rependens conpensans . 
et est translatio a pecunia . 
nunc eadem similis qualis ab initio fuit , ut ostendat nec 
longitudinem temporis prodesse Troianis . 
finem ac si diceret , non regnum requirimus , sed finem 
laborum . 
antenor potvit] capto Ilio Menelaus memor se et Ulixen 
beneficio Antenoris servatos , cum repetentes Helenam ab eo essent 
suscepti ac paene a Paride aliisque iuvenibus interempti essent , parem 
gratiam reddens inviolatum dimisit . 
qui cum uxore Theano et filiis 
Helicaone et Polydamante ceterisque sociis in Illyricum pervenit , et 
bello exceptus ab Euganeis et rege Veleso victor urbem Patavium condidit ; 
id enim responsi acceperat eo loco condere civitatem quo sagittis 
avem petisset ; 
ideo ex avis petitae auspicio Patavium nominatum , cui 
aeternitatem * * * Helicaon ne victor rediret gladio peremit. antenor 
potvit non sine causa Antenoris posuit exemplum , cum multi evaserint 
Troianorum periculum , ut Capys qui Campaniam tenuit , ut 
Helenus qui Macedoniam , ut alii qui Sardiniam secundum Sallustium ; 
sed propter hoc , ne forte illud occurreret , iure hunc vexari 
tamquam proditorem patriae . 
elegit ergo similem personam ; 
hi 
enim duo Troiam prodidisse dicuntur secundum Livium , quod et 
Vergilius per transitum tangit , ubi ait se quoque principibus 
permixtum agnovit Achivis , et excusat Horatius dicens ardentem 
sine fraude Troiam , hoc est sine proditione : quae quidem 
excusatio non vacat ; 
nemo enim excusat nisi rem plenam suspicionis . 
Sisenna tamen dicit solum Antenorem prodidisse . 
quem si 
velimus sequi augemus exemplum : si regnat proditor , cur pius 
vagatur ? 
ob hoc autem creditur Graecis Antenor patriam prodidisse , 
quia sicut superius dictum est , et auctor reddendae Helenae fuit et 
legatos qui propter Helenam venerant suscepit hospitio , et Ulixen 
in mendici habitu agnitum non prodidit . 
potvit plus est quod dixit 
'potuit' non meruit . 
elapsus invidiose noluit dicere 'dimissus' , sed 
'elapsus' . 
achivis ab Achaeo , Iovis et †Pithiae filio , dicti . 
illyricos penetrare sinus Antenor non Illyricum , non 
Liburniam , sed Venetiam tenuit . 
ideo autem Vergilius dicit 'Illyricos 
sinus' , quod inde venit quidam Henetus rex , qui Venetiam 
tenuit , a cuius nomine Henetiam dictam posteri Venetiam nominaverunt . 
tutus ideo tutus , quia Raeti Vindelici ipsi sunt Liburni , 
saevissimi admodum populi , contra quos missus est Drusus . 
hi 
autem ab Amazonibus originem ducunt , ut etiam Horatius dicit 
quibus mos unde deductus per omne tempus Amazonia 
securi dextras obarmet , quaerere distuli . 
hoc ergo nunc ad 
augmentum pertinet , quod tutus est etiam inter saevos populos . 
fontem timavi amant poetae rem unius sermonis circumlocutionibus 
dicere , ut pro Troia dicant 'urbem Troianam' , pro Buthrotio 
'arcem Buthroti' . 
sic et modo pro Timavo ait 'fontem Timavi' , 
et paulo post 'urbem Patavi' , id est Patavium . 
superare 
nauticus sermo est . 
Lucilius promontorium remis superamus Minervae . 
unde per ora novem multi septem esse dicunt . 
quod 
si incerta fides est , finitus est numerus pro infinito . 
cum murmvre 
montis tanta vi exit in mare , ut etiam resonet vicinus mons . 
et sic dictum est , sicut superius illi indignantes magno cum 
murmure montis circum claustra fremunt . 
mare it quasi proruptum mare. mare amat poeta rem 
historiae carmini suo coniungere . 
Varro enim dicit hunc fluvium 
ab incolis mare nominari . 
proruptum id est effusum fluens . 
et 
melius 'proruptum' , quam 'praeruptum' legere . 
bene autem definit , 
quid est largus fons ? 
solutum mare . 
pelago aquarum abundantia . 
premit populatur , vastat . 
sane multi 'it mare proruptum' 
et 'pelago premit arva sonanti' hoc intellegi volunt , quod tanta est in 
illis locis accessa quae dicitur maris , ut per ora Timavi , id est usque 
ad initium fontis mare ascendat . 
unde ait 'it mare proruptum et pelago 
p. a.' , id est <ut> 
aqua maris premat arva , hoc est litora vicina 
cooperiat . 
constat autem et in illo loco accessam maris usque ad montem 
pervenire et per omne litus Venetiarum mare certis horis et accedere 
per infinitum et recedere . 
Timavus autem in Histria est inter 
Aquileiam et Tergestum . 
hic tamen hoc est etiam in loco difficili . 
hic pro 
illic. urbem patavi hoc est Patavium . 
Patavium autem dictum 
vel a Padi vicinitate , quasi Padavium , vel a)po\ tou= pe/tasqai , quod 
captato augurio dicitur condita , vel quod avem telo petisse dicitur 
et eo loco condidisse civitatem . 
alii a palude Patina , quae vicina 
civitati fuisse dicitur , Patavium dictam putant . 
sane 'Patavi' minorem 
nominativo genetivum fecit , cum genetivus numquam pauciores syllabas 
nominativo suo habere debeat ; 
Patavium enim Patavii facit. sedesque 
locavit ex votis suis facit invidiam , dicens id concessum Antenori , 
quod ipsa desiderat . 
et genti nomen dedit hoc est , quod ne victori quidem 
concedetur Aeneae : quod scimus a Iunone esse perfectum , contra 
quam oblique loquitur propter considerationem mariti . 
hi autem 
primis temporibus ab Antenore dicti sunt Antenoridae . 
ipsum vero 
quidam dicunt †haec ora se appellasse . 
aut certe 'nomen' nobilitatem 
vel dignitatem , ut et nos aliquod nomenque decusque gessimus . 
armaque fixit Troia hoc est , securus est , quia solent missi militia 
sive gladiatura quibuslibet templis arma suspendere , ut Horatius 
Veianius armis Herculis ad postem fixis et Danais de poste 
refixum . 
armaque fixit quasi non necessaria consecravit ; 
figere 
enim consecrare hic debemus accipere , ut postibus adversis figo . 
compostus pro compositus. syncope est ; 
detraxit enim 
de medio syllabam , ut et pocula porgite dextris . 
nos tua progenies sic loquitur quasi una sit de Troianis ; 
nam aliter sensus non procedit . 
quod autem dixit 'tua progenies' , 
epexegesis est , ut ast ego quae divum incedo regina . 
nos tua progenies] quasi patiatur et ipsa quod et filius . 
et bene 'tua 
progenies' propter Antenorem. adnvis quia nutu semper promittit 
aliquid Iuppiter , ut annuit et totum nutu tremefecit Olympum . 
annvis licet ipsa dea sit , tamen sub persona Aeneae se posuit . 
navibus amissis cur , cum una navis perierit , ait 'navibus' ? 
aut invidiose dixit et exaggerat , aut quia adhuc aliae desunt , aut quia 
eas non perisse ignorat Aeneas. infandum pro infande posuit , ut 
in VI . 
miserum septena quotannis . 
item torvumque repente 
clamat pro torve . 
et est figura , quae fit quotiens nomen pro adverbio 
ponitur ; 
magis autem poetica est , in prosa aut rara aut 
numquam . 
tamen hoc loco 'infandum' potest esse etiam interiectio 
dolentis . 
unius hic produxit paenultimam . 
unius] cautius , quam 
si dixisset Iunonis . 
prodimur multa quidem hic sermo significat , sed modo 
porro damur , scilicet ab Italia . 
et sciendum est omnium auctorum 
esse consuetudinem res dubie positas in sequentibus explanare et 
plenius dicere , ut hoc loco ; 
nam quid est 'prodimur' , ostendit dicens 
'atque Italis longe disiungimur oris' . 
longe maxime ; 
non enim 
longe erant ab Italia , cum tempestate disiecti sunt . 
hic id est talis , ut hunc ego te Euryale aspicio , 
id est talem . 
pietatis superius 'in te committere' ait , ut peccato 
Aeneam et Troianos excuset ; 
hic plus addit : non solum eos non esse 
malos , sed etiam pios esse. honos cum secundum artem dicamus 
honor arbor lepor , plerumque poetae r in s mutant causa metri ; 
os enim longa est , or brevis . 
hoc quidem habet ratio : sed ecce 
in hoc loco etiam sine metri necessitate 'honos' dixit . 
item Sallustius 
paene ubique 'labos' posuit , quem nulla necessitas coegit . 
melius 
tamen est servire regulae . 
sic nos in sceptra reponis 'sic' , 
hoc est per naufragia . 
'in sceptra' aut ad imperia reservas , aut certe 
antiqua est licentia communium praepositionum . 
in sceptra reponis 
id est restituis in regna quae amisimus . 
olli modo 'tunc' propter sequentia . 
pronomen enim non 
debet poni cum nomine , sed pro ipso nomine , et nullus dicit 'illi 
natae' . 
alias tamen 'olli' illi significat , ut olli dura quies oculos 
et ferreus urget somnus . 
subridens laetum ostendit 
Iovem et talem qualis esse solet cum facit serenum ; 
poetarum enim 
est elementorum habitum dare numinibus , ut supra de Neptuno 
dictum est . 
Ennius Iuppiter hic risit tempestatesque serenae 
riserunt omnes risu Iovis omnipotentis . 
aut certe risit intellegens 
Iunonis dolos oblique accusari a Venere , ut est 'quae te , genitor , 
sententia vertit' et 'unius ob iram prodimur' , sicut alibi atque dolis 
risit Cytherea repertis . 
vultu quo caelum ostendit sicut dictum est , cur subriserit 
Iuppiter. serenat hoc verbum de his est , quae carent prima 
positione : quod fit in his quae in nostra non sunt potestate , ut 
tono , fulmino , pluo . 
haec enim non possumus dicere , nisi forte 
persona inducatur eius qui potest , ut si tale aliquid Iuppiter dicat . 
oscula libavit leviter tetigit . 
et sciendum osculum 
religionis esse , savium voluptatis , quamvis quidam osculum filiis dari , 
uxori basium , scorto savium dicant . 
sane multi nolunt ita intellegi , 
ut summum osculum filiae dederit , id est non pressum , sed summa 
labella contingens , sed ita aiunt : tum hilarus Iuppiter vultus natae 
libavit , id est contigit , scilicet ut nos solemus cum blandimentis quibusdam 
sinistram maxillam contingere liberorum ac deinde ad os nostrum 
dextram referre . 
ergo 'libavit' merito , quia partem vultus , non totos 
contigerat , ut 'oscula' dixerit quasi minora et teneriora filiae ora , ut 
ora diminutive oscula ; 
nam ora vultus dici , ut intentique ora tenebant 
et sic ora ferebat . 
ipse diminutive oscula dixit minores et teneros 
vultus summaque per galeam delibans oscula fatur . 
parce metu quotiens in causis arguimur , ante nos purgare 
debemus et sic ad actionem descendere : quod et hoc loco 
Iuppiter facit ; 
ante enim obiecta purgat et sic venit ad promissionem . 
et est 'parce metu' elocutio usualis , id est dimitte metum , 
quomodo dicimus parce verbis , parce iniuriis . 
alii 'metu' pro metui 
accipiunt , ablativum pro dativo ; 
aut certe ideo metum aufert , ut animo 
securiore possit audire , ut alibi solvite corde metum , Teucri . 
cytherea omnia quae apud Graecos ei diphthongon habent apud 
Latinos in e productum convertuntur , ut *kuqe/reia Cytherea , *ai)nei/as 
Aeneas , *mh/deia Medea . 
omnia autem quae dicit Iuppiter ad solutionem 
pertinent antedictorum . 
nunc dicit 'parce metu' , quia superius 
dixerat 'tristior' ; 
'manent inmota' , quia dixerat 'quae te genitor 
sententia vertit ? ' et simul per transitum dogma Stoicorum ostendit , 
nulla ratione posse fata mutari . 
sane servat et hic ordinem sicut 
in Aeoli oratione , ut statim promittat quod praestaturus est , ne auditor 
sit exspectatione suspensus. tuorum vel Troianorum vel Romanorum . 
fata tibi non propter te ; 
fati enim immobilis ratio est . 
sed aut vacat 'tibi' , ut qui mihi accubantes in conviviis , aut 
certe tuta tibi sunt fata , non tamen propter te . 
cernes urbem aut 
Romam significat , quia cum proprietatem detrahimus , quod magnum 
est significamus , ut si dicas 'legi oratorem' nec addas quem , intellego 
Ciceronem ; 
et ne longa sit exspectatio , adiecit 'et promissa 
Lavini moenia' : aut certe detrahe 'et' , sicut multi , et epexegesin 
facis 'cernes urbem' , id est 'promissa Lavini moenia' . 
videtur autem 
figurate dictum 'urbem' et 'moenia' , quia diversis idem significavit . 
sublimemque feres ad sidera caeli propter illud 'caeli 
quibus adnuis arcem' . 
Aeneas enim secundum quosdam in Numicum 
cecidit fluvium , secundum Ovidium in caelum raptus est , appellatus 
tamen est Iuppiter indiges . 
Aeneas enim post errores VII . 
annorum cum ad Italiam pervenisset et , sicut historia habet , cognito 
quod Veneris filius , Troia profugus fatis iuvantibus ad Italiam venisset , 
ab Latino susceptus esset , filiam eius Lavinam duxit uxorem : quo 
dolore Turnus rex Rutulorum , qui ante Laviniam sperabat uxorem , et 
Latino et Aeneae bellum indixit . 
sed primo proelio Latinus est interemptus , 
secundo vero Aeneas Turnum occidit . 
ipse vero ut quidam 
dicunt cum Mezentium , ut quidam vero Messapum fugeret , in Numicum 
fluvium cecidit , ut vero Ovidius refert in caelum raptus est , cuius 
corpus cum victis a se Rutulis et Mezentio Ascanius requisitum non 
invenisset , in deorum numerum credidit relatum . 
itaque ei templum 
condidit et Iovem Indigetem appellavit . 
bene autem addidit 'feres' , ut 
gratius esset quod per ipsam fieret . 
magnanimum magnus et parvus quoniam mensurae sunt , 
ad animum non nisi kataxrhstikw=s adhibentur . 
et bene hoc addidit , 
quasi dicat , quem tu miserum dicis , nos magnanimum , summum . 
neque me s. v. ad illud 'quae te , genitor , sententia vertit' . 
hic id est Aeneas . 
et est ordo 'hic bellum ingens geret 
Italia' . 
alii 'hic' pro 'post haec quae dixi' accipiunt , ut sit loci adverbium 
pro temporis. tibi fabor enim hoc loco excusat quaestionem 
futuram , quasi Veneri dolenti quae vera sunt dicat , sed 
aliter loquatur cunctis praesentibus dis : dicet enim in decimo abnueram 
bello Italiam concurrere Teucris . 
quando siquidem , 
quoniam. remordet sollicitat . 
Terentius par pari referto , 
quod eam remordeat . 
arcana secreta . 
unde et arca et arx dictae , quasi res 
secretae . 
Italia in Italia , et detraxit praepositionem more suo . 
sic et illo loco non Libyae , non ante Tyro ; 
despectus Hiarbas 
id est in Tyro . 
nam si adverbialiter vellet , Tyri diceret . 
populosque feroces contundet incongruum fuerat in consolatione 
bella praedicere : ob hoc ergo etiam victoriam pollicetur . 
moresque viris et moenia ponet hysteroproteron in 
sensu ; 
ante enim civitas , post iura conduntur . 
leges autem etiam 
mores dici non dubium est . 
tertia dum Latio regnantem viderit aestas rhetorice , 
ne breve esset si triennium diceret , tempora divisit in species . 
ordo 
autem est longissimus , nam aliter non procedit , 'sublimemque 
feres ad sidera caeli magnanimum Aeneam , tertia dum Latio 
regnantem viderit aestas' . 
ergo videtur sic tacite mortem Aeneae 
significasse . 
'dum' autem pro donec , ut dum conderet urbem , id est 
donec . 
quidam ideo bis annos ternos memorasse tradunt , ut tres annos 
solum Aeneam regnaturum significaret , quod cum Latino alios tres 
annos regnasse dicitur . 
at puer ascanius prudenter exitum Aeneae et ostendit 
et tacuit dicendo filium postea regnaturum . 
aut quia maior cura 
Veneri de nepote ut in X. liceat superesse nepotem et iterum ibi 
hunc tegere. cui nunc cognomen ivlo additur secundum 
Catonem historiae hoc habet fides : Aeneam cum patre ad Italiam 
venisse et propter invasos agros contra Latinum Turnumque pugnasse , 
in quo proelio periit Latinus . 
Turnum postea ad Mezentium confugisse 
eiusque fretum auxilio bella renovasse , quibus Aeneas Turnusque 
pariter rapti sunt . 
migrasse postea in Ascanium et Mezentium 
bella , sed eos singulari certamine dimicasse . 
et occiso Mezentio 
Ascanium sicut I. Caesar scribit Iulum coeptum vocari , vel 
quasi i)obo/lon , id est sagittandi peritum , vel a prima barbae lanugine 
quam i)/oulon Graeci dicunt , quae ei tempore victoriae nascebatur . 
sciendum est autem hunc primo Ascanium dictum a Phrygiae flumine 
Ascanio , ut est transque sonantem Ascanium ; 
deinde 
Ilum dictum a rege Ilo , unde et Ilium , postea Iulum occiso Mezentio : 
de quibus nominibus hoc loco dicit 'at puer Ascanius cui 
nunc cognomen Iulo additur , Ilus erat' . 
ab hac autem historia ita 
discedit Vergilius , ut aliquibus locis ostendat , non se per ignorantiam , 
sed per artem poeticam hoc fecisse , ut illo loco quo magis 
Italia mecum laetere reperta : ecce a)mfibolikw=s dixit , ostendit 
tamen Anchisen ad Italiam pervenisse . 
sic autem omnia contra 
hanc historiam ficta sunt , ut illud ubi dicitur Aeneas vidisse Carthaginem , 
cum eam constet ante LXX . 
annos urbis Romae conditam . 
inter excidium vero Troiae et ortum urbis Romae anni inveniuntur 
CCCXL . 
cognomen ivlo si proprie loqueretur , agnomen 
diceret , non cognomen , sed magis ad familiam respexit , quia omnis 
gens Iulia inde originem ducit . 
dicimus autem et nomen mihi est 
Cicero , ut Hecyra est huic nomen fabulae , et Ciceronis , ut 
Sallustius cui nomen oblivionis condiderant , et Ciceroni , ut 
cui Remulo cognomen erat , et Ciceronem , ut Aeneadasque 
meo nomen de nomine fingo . 
melius tamen est dativo uti . 
ilus erat deest 'qui' , debuit autem dicere 'qui Ilus erat' . 
ilia pro Iliensis , ut Plautus Hector Ilius (Cas . 
995) pro Iliensis . 
et Amphitryo , 
natus Argis ex Argo patre (Am . 
98) id est Argivo . 
triginta vel quod XXX . 
tantum annos regnavit , vel quod 
Cato ait , XXX . 
annis expletis eum Albam condidisse . 
magnos orbes tria sunt genera annorum : aut enim lunaris annus 
est XXX . 
dierum , aut solstitialis XII . 
mensum , aut secundum Tullium 
magnus , qui tenet XIIDCCCCLIIII . 
annos , ut in Hortensio horum 
annorum quos in fastis habemus magnus XIIDCCCCLIIII . 
amplectitur . 
hoc ergo loco magnum dixit comparatione lunaris , 
et alibi interea magnum sol circumvolvitur annum . 
annus 
autem dictus quasi anus , id est anulus , quod in se redeat , ut est 
atque in se sua per vestigia volvitur annus , vel a)po\ tou= 
a)naneou=sqai , id est ab innovatione . 
volvendis volubilibus vel 
quia volvuntur , ut supra . 
a sede lavini transferet verum est : vitans enim 
novercalem invidiam , quod timore Ascanii Lavinia post Aeneae mortem 
ad Tyrrhum paternum pastorem gravida confugit ad silvas , nam 
ibi etiam Silvium peperisse dicitur , deseruit Lavinium et Albam Longam 
condidit dictam ab omine albae porcae repertae vel situ civitatis . 
ad quam cum de Lavinio dii Penates translati nocte proxima 
Lavinium redissent , atque eos denuo Albam Ascanius transtulisset , et 
illi iterum redissent Lavinium , eos manere passus est , datis qui sacris 
praeessent agroque eis adsignato , quo se alerent. vi modo virtute , 
nam multa significat . 
vi modo virtute th=| duna/mei , alibi th=| bi/a| , 
ut est auro vi potitur , alias pro magna copia . 
Cicero in deorum 
natura infinitamque vim marmoris , Sallustius magna vis hominum 
convenerat agris pulsa aut civitate eiecta . 
et est sermo 
diversa significans , prout se locus obtulerit . 
hinc iam praeterea . 
si autem 'hic iam' , in hoc scilicet 
loco. ter centum quomodo trecentos annos dicit , cum eam 
quadringentis regnasse constet sub Albanis regibus ? 
sed cum praescriptione 
ait 'tercentum' , scilicet usque ad ortum urbis Romae ; 
ait namque 'donec regina sacerdos Marte gravis' . 
et constat in 
regno Romuli et Numae et Tulli Hostilii qui evertit Albam centum 
annos , quibus pariter Roma et Alba regnarunt , esse consumptos . 
totos id est sine intermissione . 
regnabitur impersonalibus 
usus est , quia de multis dicit , ut usque adeo turbatur agris . 
gente sub hectorea id est Troiana . 
sed debuit dicere 
'Aeneia' . 
diximus superius nomina poetas ex vicino usurpare . 
sed 
quidam reprehendunt , quod 'Hectorea' et non 'Aeneia' . 
mos est poetis 
nomina ex vicinis usurpare , quia coniunctus genere Hectori Ascanius , 
ut est et pater Aeneas , et avunculus excitat Hector . 
alii tradunt , 
cum Hectoris progenies nulla in Italia fuerit , ideo 'sub Hectorea' 
positum , ut significaret sub forti , ut in quinto Hectorei socii . 
sed ex aliis rebus alia dat nomina , ut pios Aeneadas appellavit , ut 
timidos Phrygas , ut nobiles Dardanidas , ut periuros Laomedontiadas . 
ceterum ubi veram originem significat domus Assaraci ponit , ex quo 
Capys , ex Capy Anchises , ex Anchise Aeneas. donec regina 
sacerdos historia hoc habet . 
Amulius et Numitor fratres fuerunt . 
Amulius fratrem imperio pepulit et filium eius necavit , filiam vero 
Iliam Vestae sacerdotem fecit , ut spem subolis auferret , a qua se 
puniri posse cognoverat . 
hanc ut multi dicunt Mars compressit , 
unde nati sunt Remus et Romus , quos cum matre Amulius praecipitari 
iussit in Tiberim . 
tum ut quidam dicunt Iliam sibi Anien 
fecit uxorem , ut alii inter quos Horatius , Tiberis : unde ait uxorius 
amnis . 
pueri vero expositi ad vicinam ripam sunt . 
hos 
Faustus repperit pastor , cuius uxor erat nuper meretrix Acca 
Larentia , quae susceptos aluit pueros . 
hi postea avum suum Numitorem 
occiso Amulio in regna revocarunt . 
quibus dum cum eo angustum 
Albae videretur imperium , recesserunt et captatis auguriis urbem 
condiderunt . 
sed Remus prior sex vultures vidit , Romus postea 
duodecim : quae res bellum creavit . 
in quo extinctus est Remus , 
et a Romi nomine Romani appellati . 
ut autem pro Romo Romulus 
diceretur , blandimenti genere factum est , quod gaudet diminutione . 
quod autem a lupa dicuntur alti , fabulosum figmentum est ad 
celandam auctorum Romani generis turpitudinem . 
nec incongrue 
fictum est ; 
nam et meretrices lupas vocamus , unde et lupanaria . 
et constat hoc animal in tutela esse Martis . 
sed de origine et conditore 
urbis diversa a diversis traduntur . 
Clinias refert Telemachi 
filiam Romen nomine Aeneae nuptam fuisse , ex cuius vocabulo Romam 
appellatam . 
* * * dicit Latinum ex Vlixe et Circe editum de nomine sororis 
suae mortuae Romen civitatem appellasse . 
Ateius adserit Romam 
ante adventum Euandri diu Valentiam vocitatam , sed post graeco nomine 
Romen vocitatam . 
alii a filia Euandri ita dictam , alii a fatidica , 
quae praedixisset Euandro his eum locis oportere considere . 
Heraclides 
ait Romen , nobilem captivam Troianam huc appulisse et taedio 
maris suasisse sedem , ex cuius nomine urbem vocatam . 
Eratosthenes 
Ascanii , Aeneae filii , Romulum parentem urbis refert . 
Naevius et 
Ennius Aeneae ex filia nepotem Romulum conditorem urbis tradunt . 
Sibylla ita dicit *(rwmai=oi , *(rw/mou pai=des. regina regis filia . 
abusive ait more poetico , ut alibi magnum reginae sed enim 
miseratus amorem , id est regis filiae Pasiphaes . 
sacerdos quia 
ab Amulio Vestae virgo esse iussa est , ne ei propter edendam subolem 
facultas esset viro iungi . 
marte gravis gravida , ut non insueta gravis temptabunt 
pabula fetas . 
inde post , vel deinde , vel tunc , adverbium loci pro temporis . 
fulvo tegmine id est pelle lupae , qua utebatur more 
pastorum . 
sed hoc multi reprehendunt , cur nutricis tegmine usus 
sit . 
qui gemina ratione refutantur : vel falsitate fabulae , vel exemplo 
Iovis , qui caprae nutricis utitur pelle , unde Graece ai)gi/oxos appellatur . 
sane 'tegmine' multi antique dictum asserunt , quia tegimentum 
dici debere affirmant . 
laetus virtute alacer , vel quia avo regnum 
reddiderat , vel quia ipse novam urbem et novum condebat imperium . 
excipiet gentem Remo scilicet interempto , post cuius 
mortem natam constat pestilentiam : unde consulta oracula dixerunt 
placandos esse manes fratris extincti ; 
ob quam rem sella curulis 
cum sceptro et corona et ceteris regni insignibus semper iuxta 
sancientem aliquid Romulum ponebatur , ut pariter imperare viderentur . 
unde est Remo cum fratre Quirinus iura dabunt . 
Romanosque svo de nomine dicet perite non ait Romam , 
sed Romanos . 
urbis enim illius verum nomen nemo vel in 
sacris enuntiat . 
denique tribunus plebei quidam Valerius Soranus , 
ut ait Varro et multi alii , hoc nomen ausus enuntiare , ut quidam 
dicunt raptus a senatu et in crucem levatus est , ut alii , metu supplicii 
fugit et in Sicilia comprehensus a praetore praecepto senatus occisus 
est . 
hoc autem urbis nomen ne Hyginus quidem cum de situ urbis 
loqueretur expressit . 
nec metas rerum nec tempora pono 'metas' ad terras 
rettulit , 'tempora' ad annos ; 
Lavinio enim et Albae finem statuit , 
Romanis tribuit aeternitatem , quia subiunxit 'imperium sine fine dedi' . 
quin quinetiam ; 
minus enim est 'etiam' . 
nam plenum 
est quinetiam , ut quinetiam hiberno moliris sidere classem . 
aspera ivno tolerabilius hoc Iuppiter dicit . 
aspera ivno] vel 
quam tu asperam dicis , vel certe ut et ego fateor . 
metu ut supra id metuens . 
terras caelvmque 
fatigat alibi absumptae in Teucros vires caelique marisque . 
quae mare n. t. q. m. c. q. f. metu scilicet quem de Carthagine 
habet , ut supra id metuens , vel metu quo Troianos terret et Venerem . 
nam dicit 'parce metu Cytherea' . 
'mare' autem 't . 
c. q. f.' alibi 
ostendit dicendo absumptae in Teucros vires caelique marisque . 
'fatigat' vero pro exercet , sollicitat , commovet . 
consilia in melius referet quia bello Punico secundo 
ut ait Ennius placata Iuno coepit favere Romanis . 
in melius] ei)s 
to\ krei=tton . 
et est Latinior elocutio : Sallustius ad mutandum modo 
in melius servitium . 
mecumque fovebit id est eadem quae ego 
sentiens , eadem quae ego volens , vel ut quidam volunt mecum in Capitolio 
constituta . 
gentemque togatam bene 'gentem' , quia et sexus omnis 
et condicio toga utebatur , sed servi nec colobia nec calceos habebant . 
togas autem etiam feminas habuisse , cycladum et recini usus 
ostendit . 
recinus autem dicitur ab eo , quod post tergum reicitur , 
quod vulgo maforte dicunt . 
sic placitum vel fatis vel mihi ; 
nam inpersonale est . 
lustris quinquenniis . 
et bene olympiadibus computat tempora , 
quod magis ad Iovem pertinet , quia nondum erant vel Roma vel 
consules . 
lustrum autem dictum , quod post quinquennium unaquaeque 
civitas lustrabatur . 
unde Romae ambilustrum , quod non 
licebat nisi ambos censores post quinquennium lustrare civitatem . 
aetas iuxta veteres aetas hic pro tempore posita est , alibi pro modo 
annorum , ut est ubi iam firmata virum te fecerit aetas et aetas 
Lucinam iustosque pati hymenaeos . 
domus assaraci id est familia Troiana , et est a parte 
totum ; nam Assaracus Capyn genuit , Capys Anchisen , unde Aeneas , 
auctor Romani generis : ex quibus Mummius , qui Achaiam vicit . 
pthiam Achillis patriam . 
mycenas Agamemnonis patriam , 
ut Agamemnoniasque Mycenas . 
nascetur ad illud respondet 'certe hinc Romanos olim' 
et omnis poetae intentio , ut in qualitate carminis diximus , ad laudem 
tendit Augusti , sicut et in sexti catalogo et in clipei descriptione . 
haec autem Iovis allocutio partim obiecta purgat partim 
aliquid pollicetur . 
pulchra allusit propter Venerem . 
Troianus 
ac si diceret , etiam Caesar Troianus est . 
caesar hic est , qui 
dictus est Gaius Iulius Caesar . 
Gaius praenomen est , Iulius ab 
Iulo , Caesar vel quod caeso matris ventre natus est , vel quod avus 
eius in Africa manu propria occidit elephantem , qui caesa dicitur 
lingua Poenorum . 
hic sane Gaius Iulius Caesar quattuor et sexaginta 
victis Galliarum civitatibus cum a senatu petisset consulatum et triumphum 
nec impetrasset adversante Cn . 
Pompeio magno eiusque amicis , 
qui Caesaris processibus invidebant , bellum civile gessit in Farsalia , 
quo Pompeius victus Alexandriae occiditur . 
Caesar Romam compositis 
rebus et Alexandria debellata reversus in curia Pompeiana a 
Cassio et Bruto aliisque Pompeianis occisus est . 
cuius heres Augustus 
cum intrasset urbem coegit a senatu interfectores Caesaris parricidas et 
hostes iudicari , eumque in deorum numerum referri et divum appellari . 
imperium oceano , famam qui terminet astris aut ad 
laudem dictum est , aut certe secundum historiam . 
re vera enim 
et Britannos qui in oceano sunt vicit , et post mortem eius cum 
ludi funebres ab Augusto eius adoptivo filio darentur , stella medio 
die visa est , unde est ecce Dionaei processit Caesaris astrum . 
a magno sicut Alexander , sicut Pompeius . 
Graeci enim omne 
magnificum magnum , ut mater magna et dii magni . 
olim modo futuri temporis est . 
caelo in caelum . 
spoliis orientis victo Pharnace Mithridatis filio , qui re vera 
in oriente fuit . 
ceterum Aegyptus , in qua Ptolomaeum vicit , in 
australi est plaga . 
honustum inter honustum et oneratum hoc interest , quod 
oneratus est qualicumque pressus pondere , honustus vero cui onus 
ipsum honori est , ut si quis spolia hostium ferat . 
sed oneratus 
aspirationem non habet , quia ab onere venit , honustus vero , quia 
etiam ab honore descendit , retinet aspirationem . 
alii 'honestum' 
legunt ; 
veteres enim honestum pro specioso ponebant , ut Dardanius 
caput ecce puer detectus honestum . 
accipies secura quia post mortem Caesar meruit aram , 
fastigium , flaminem , ut Cicero in Philippicis . 
secura] quare 
'secura' ? 
quia nunc sollicita. hic quoque potest intellegi sicut 
Romulus , sed melius sicut Aeneas , de quo superius ait 'sublimemque 
feres ad sidera caeli' . 
'quoque' autem semper ad similitudinem 
ponit , ut tu quoque litoribus nostris . 
hic quoque] sicut ego , 
sicut tu. votis vel ad vota vel votis vocabitur . 
aspera tunc id est Caesare consecrato cum Augustus 
regnare coeperit , clauso Iani templo , pax erit per orbem . 
constat 
autem templum hoc ter esse clausum : primum regnante Numa , 
item post bellum Punicum secundum , tertio post bella Actiaca quae 
confecit Augustus : quo tempore pax quidem fuit quantum ad exteras 
pertinet gentes , sed bella flagravere civilia , quod et ipse per 
transitum tangit dicens 'Furor impius intus' . 
huius autem aperiendi 
vel claudendi templi ratio varia est . 
alii dicunt Romulo contra 
Sabinos pugnante , cum in eo esset ut vinceretur , calidam aquam 
ex eodem loco erupisse , quae fugavit exercitum Sabinorum : hinc 
ergo tractum morem , ut pugnaturi aperirent templum , quod in eo 
loco fuerat constitutum , quasi ad spem pristini auxilii . 
alii dicunt 
Tatium et Romulum facto foedere hoc templum aedificasse , unde et 
Ianus ipse duas facies habet , quasi ut ostendat duorum regum coitionem . 
[vel quod ad bellum ituri debent de pace cogitare.] est alia 
melior ratio , quod ad proelium ituri optent reversionem . 
cana fides et vesta subaudis 'erit' . 
canam autem 
Fidem dixit , vel quod in canis hominibus invenitur , vel quod ei 
albo panno involuta manu sacrificatur , per quod ostenditur fidem 
debere esse secretam : unde et Horatius et albo rara Fides colit 
velata panno . 
Vesta vero pro religione , quia nullum sacrificium 
sine igne est , unde et ipsa et Ianus in omnibus sacrificiis 
invocantur . 
Vesta autem dicta vel a)po\ th=s e(sti/as , ut digammos 
sit adiecta , sicut h)=r ver , *)eneto\s Venetus , vel quod variis vestita 
sit rebus . 
ipsa enim esse dicitur terra , quam ignem habere non 
dubium est , ut ex Aetna Vulcanoque et aliis locis ardentibus datur 
intellegi . 
remo cum fratre quirinus ivra dabunt] hic dissimulat de 
parricidio , quod et iungit eos , et quia non Romulum , sed Quirinum 
appellat , ut non potuerit parricidium facere qui meruerit deus fieri . 
remo cum fratre quirinus ivra dabunt multi sic intellegere 
volunt ut superius diximus , quia post pestilentiam ad placandos 
fratris manes geminis omnibus usus est Romulus : unde est viden 
ut geminae stent vertice cristae ? sed hoc esse non potest , 
quia iteratio est ante dictorum aut ordo praeposterus , si post dictum 
Caesarem Romulum repetit . 
constat praeterea Iani templum patuisse 
sub Romulo , quia bellis numquam vacavit . 
alii volunt per hos Romanos 
intellegi . 
vera tamen hoc habet ratio , Quirinum Augustum 
esse , Remum vero pro Agrippa positum , qui filiam Augusti duxit 
uxorem , et cum eo pariter bella tractavit : unde est parte alia 
dis et ventis Agrippa secundis . 
nam adulans populus Romanus 
Octaviano tria obtulit nomina , utrum vellet Quirinus , an Caesar , 
an Augustus vocari . 
ille ne unum eligendo partem laederet 
quae aliud offerre cupiebat , diverso tempore omnibus usus est , et 
primo Quirinus dictus est , inde Caesar , postea quod et obtinuit 
Augustus , sicut Suetonius probat et in georgicis ostendit Vergilius . 
nam cum de Gangaridum victoria diceret , qui iuxta Gangen sunt 
quique ab Augusto victi sunt , ait victorisque arma Quirini . 
ut 
autem pro Agrippa Remum poneret , poetico usus est more ; 
nam 
nomen ex vicino sumpsit . 
hoc ergo dicit , cum coeperit Iulius 
Caesar caelum tenere patratis omnibus bellis , iura dabunt Augustus 
et Agrippa . 
Romulus autem ideo Quirinus dictus est , vel quod 
hasta utebatur , quae Sabinorum lingua curis dicitur : hasta enim , id 
est curis , telum longum est , unde et securis quasi semicuris : vel a 
koi/ranos qui Graece rex dicitur : constat autem Graecos fuisse Romanos : 
vel propter generis nobilitatem ; 
Mars enim cum saevit Gradivus 
dicitur , cum tranquillus est Quirinus . 
denique in urbe duo eius templa 
sunt : unum Quirini intra urbem , quasi custodis et tranquilli , aliud in 
Appia via extra urbem prope portam , quasi bellatoris , id est Gradivi . 
dirae cum apertae sunt . 
dirae] hoc est abominandae , 
alias 'dirae' magnae an sua cuique deus fit dira cupido et 
iam tum religio pavidos terrebat agrestes dira loci et dicuntur 
geminae pestes cognomine Dirae. compagibus ambages 
et compages antiqui tantum dicebant , posteritas admisit ut etiam 
compago dicatur : sed non quia varius esse potest nominativus , 
debet etiam declinatio mutari , quemadmodum nec in istis nominibus 
arbor arbos , vomer vomis ; 
nam et vomeris et arboris tantum facit . 
ergo compages compagis , quoniam compago usurpatum est ; 
compaginis 
enim nemo penitus dicit . 
belli portae Iani gemini , quae bello aperiebantur , pace 
claudebantur . 
ideo autem Ianus belli tempore patefiebat , ut eiusdem 
conspectus per bellum pateret , in cuius potestate esset exitus reditusque ; 
id enim ipsa significat eius effigies , praebentis se euntibus et redeuntibus 
ducem . 
hunc autem olim Numa Pompilius fecit , cuius portas 
regni tempore clausit. furor impius intus ut superius diximus 
propter bella civilia , quae gesta sunt contra Brutum et Cassium ab 
Augusto in Philippis , contra Sextum Pompeium ab Augusto in 
Sicilia . 
aut sicut quidam tradunt furor impius intus non in aede 
Iani , sed in alia in foro Augusti introeuntibus ad sinistram , fuit 
bellum pictum et furor sedens super arma devinctus eo habitu quo poeta 
dixit . 
saeva sedens super arma secundum antiquam licentiam . 
sciendum tamen est hodie 'in' et 'sub' tantum communes esse praepositiones . 
ceterum 'super' et 'subter' iam accusativae sunt , sicut 
'clam' et 'post' , quae ante communes fuerunt : nunc in his mutata 
natura est . 
[ergo] super pro supra . 
et nunc haec praepositio accusativo 
servit , ubi vero 'de' significat , ablativo. aenis nodis non 
centum nodis , sed catenis , quas circumlocutione significavit , quia 
sunt catenae nodi plures . 
quidam 'aeneis' pro ferreis tradunt , ut 
micat aereus ensis : et aerea quem obliquum rota transit . 
et maia genitum Mercurium . 
et est periphrasis . 
Cicero 
in libris de deorum natura plures dicit esse Mercurios : sed in deorum 
ratione fabulae sequendae sunt , nam veritas ignoratur . 
simul 
allusit poeta , quia per caduceatores , id est internuntios , pax solet 
fieri . 
maia genitum demittit ab alto] quod deo opus erat , ut hostes 
Poeni auctori Romani nominis placarentur Aeneae . 
quidam sane 
quattuor Mercurios dicunt : unum Iovis et Maiae filium , alterum Caeli 
et Diei , tertium Liberi et Proserpinae , quartum Iovis et Cyllenes , a 
quo Argus occisus est , quem ipsum ob hanc causam Graecia profugum 
Aegyptiis litteras demonstrasse perhibent . 
ut terrae propter illud quod sequitur hospitio prohibemur 
harenae . 
pateant propter illud cunctus ob Italiam 
terrarum clauditur orbis . 
non nulli sane 'pateant' pacatae 
sint accipiunt , ut Sallustius simul immanis hominum vis multis 
e locis invasere patentes tum et pacis modo effusas ; 
hic enim 
habitus pacis . 
et in Catilina cuncta maria terraeque patebant . 
sic enim contra cum dicitur 'clausa omnia' bellum significatur , ut ipse 
quae moenia clausis ferrum acuant portis . 
hospitio ad hospitium . 
ne fati nescia dido non 
sui : nam si sciret exitum suum , multo magis vetaret : sed 'fati' 
dixit voluntatis Iovis , sicut fatis Iunonis iniquae . 
aut certe fati 
Troianorum , qui non sponte , sed necessitate ad Africam venerant , 
quod utique ignorabat Dido . 
illo enim tempore invadendarum terrarum 
causa fuerat navigatio , ut Sallustius meminit , facili tum mutatione 
sedum : quod etiam excusant Troiani non nos aut ferro 
Libycos populare penates venimus . 
ergo hoc agitur , ut discat 
Dido eos ad Italiam tendere . 
quomodo ergo se iungit Aeneae ? 
sed furoris illud est , non consilii . 
nam nec sacerdotibus haec 
dicentibus credidit . 
unde est quid vota furentem , quid delubra 
iuvant ? 
volat ille per aera similis hic festinatio Mercurii est , ut 
supra Neptuni . 
in quarto et talaria nectit et virgam capit et plus 
moratur . 
remigio alarum translatio reciproca , ut supra diximus ; 
nam alibi velorum pandimus alas. citus pro cito , adverbium 
temporis in nomen deflexum . 
et bene hoc de Mercurio ; cum enim alia 
signa tarde ad ortus suos recurrant , Mercurius octavo decimo die 
in ortu suo invenitur . 
poeni a)nti/stoixon est quasi phoeni . 
volente deo Mercurio vel Iove . 
in primis praecipue . 
in teucros pro Teucris , ut diximus . 
alibi 'in Teucros' 
adversum Teucros , ut absumptae in Teucros vires . 
at pius Aeneas †filium Aeneas sacrorum omnium docetur , 
ex cuius persona latenter quae ad caeremonias veteres pertinent saepe 
monstrantur . 
hic ergo †deus apicis , quod insigne flaminum fuit , de 
quo loco suo in quarto libro dictum est . 
vult ostendere igitur , flamini 
extra medium pomerium post solis occasum apicem ponere non licere . 
Aeneas ergo hic ad Carthaginis litus adpulsus ostenditur sine apice 
fuisse , id est nudo capite . 
nam cum ait 'at pius Aeneas , per noctem 
plurima volvens , ut primum lux alma data est , exire locosque explorare 
novos , quas vento accesserit oras , qui teneant , nam inculta videt , hominesne 
feraene' manifeste longius ab urbe intellegitur ; 
unde animadvertendum 
est extra pomerium fuisse , nam in subsequentibus ostenditur , 
eum extra pomerium fuisse , cum ait Venus et qua te ducit via , 
dirige gressum . 
nam et augurium ei in finibus pomerii ostensum 
est . 
[quod] et ipsum Aeneam respondentem signatius declarat sine 
apice fuisse ; 
timentem enim , ne piaculum incurreret , si †cum solis occasum 
nudo capite , id est sine apice inveniretur , ita loquentem fecit et 
vacet annales nostrorum audire laborum , ante diem clauso 
componet Vesper Olympo ; 
verebatur enim solis occasum . 
nudo 
autem capite ibi fuisse ostenditur , ubi ait restitit Aeneas claraque 
in luce refulsit , os umerosque deo similis ; 
namque ipsa decoram 
caesariem nato genetrix lumenque iuventae purpureum 
et laetos oculis adflarat honores ; 
neque enim caesariem dicere debuisset , 
nisi quia nudo capite incedebat Aeneas . 
sed haec Vergilio et 
his similia sufficiunt ad indicandum omnium disciplinarum scientiam 
narrantem aliud ponere , neque propositum habet talia plenius exsequi . 
per noctem decet enim pro cunctis regem esse sollicitum . 
et bene 'per noctem' , ne a sociis quos ipse consolatus erat videretur per 
diem maerens . 
alma alma lux dicta , quod alat universa , unde et alma 
Ceres , quod nos alat ; 
nam physici dicunt omnia per diem crescere . 
quomodo ergo Vergilius ait exigua tantum gelidus ros nocte 
reponet ? 
sed hoc pro miraculo positum est , ut etiam Plinius sentit . 
locos et locos et loca dicimus , cum in numero singulari 
locus tantum dicamus . 
simile est et iocus , nam et ioca facit et 
ioci , ut ioca atque seria cum humillimis exercere et quam 
multa ioca solent esse in epistolis et tum iuvenes agitare 
iocos . 
quas vento accesserit oras diximus superius figuram 
fieri , cum praepositio detracta nomini verbo copulatur , et plerumque 
eam suam retinere naturam plerumque convertere . 
hoc igitur sciendum 
est , quia , cum casum suum retinet , hysterologia est , ut hoc 
loco ; 
cum autem mutat , figura est , ut Cumarum adlabitur oris ; 
'oris' enim pro oras posuit . 
plerumque tamen etiam superfluas 
ponunt praepositiones . 
quas vento accesserit oras] sine praepositione . 
Sallustius genua patrum advolvuntur . 
qui teneant iure dubitat , cum omnia cernat inculta . 
est autem ordo 'qui teneant , hominesne feraene' ; 
media per parenthesin 
dicta sunt . 
exacta exquisita . 
et ostendit providum regem 
per se curantem commoda sociorum . 
in convexo nemorum prooeconomia est ad causam pertinens . 
non enim tenebitur ab Afris , ut Ilionei , et qui cum ipso 
supervenerant . 
'convexo' autem curvo , unde et convexum dicitur 
caelum . 
sane subaudimus 'loco' , ut alibi castrorum et campi 
medio , id est spatio . 
'nemorum' autem modo silvarum . 
interest 
autem inter nemus et silvam et lucum ; 
lucus enim est arborum multitudo 
cum religione , nemus vero composita multitudo arborum , silva 
diffusa et inculta. sub rupe cavata periphrasis est speluncae . 
arboribus atque horrentibus umbris umbris arborum , 
quo modo molemque et montes . 
aut certe arboribus et umbris 
speluncae . 
et bene ostendit omnia †curvis adlata navibus non quae 
venerant cum Aenea . 
'clausam' autem 'occulit' occulit et clausit . 
comitatus achate bene ostendit Aeneam esse fortissimum 
nec quidquam timere dicendo 'uno graditur comitatus Achate' . 
et diximus 
quaeri , cur Achates Aeneae sit comes . 
varia quidem dicuntur , 
melius tamen hoc fingitur , ut tractum nomen sit a Graeca etymologia . 
a)/xos enim dicitur sollicitudo , quae regum semper est comes . 
bina si ad utrumque referas , bene dixit 'bina' , si ad 
Aeneam tantum , antiquus mos est , ut supra diximus , bina pro 
duobus poni , sicut et duplices . 
lato ferro id est lati ferri , ut 
pulchra prole . 
media sese tulit obvia silva quam Graeci u(\lhn vocant 
poetae nominant silvam , id est elementorum congeriem , unde cuncta 
procreantur . 
et multi volunt Aeneam in horoscopo Virginem , ibi etiam 
Venerem habuisse . 
bene ergo in media silva virginis habitu ei Venerem 
poeta facit occurrere , quia ut supra diximus Venere in Virgine constituta 
et misericordes procreantur feminae et viri per mulierem felices 
futuri , ut probamus in Aenea , quoniam misericordia Didonis servatur . 
virginis os habitumque gerens vultum et amictum . 
habitus apud veteres dicebatur tam corporis quam eorum quae praeter 
corpus sunt . 
et bene 'gerens' , non 'habens' , quod geri putantur aliena . 
spartanae Lacaenae . 
Sparta enim civitas est Laconicae , 
ubi sunt puellae venatrices . 
redditur autem causa , virgo cur sit in 
silvis , scilicet propter venatum . 
threissa Thracia . 
et est solutio ; 
nam Thressa facit , sicut Cressa genus Pholoe . 
veniunt autem 
ab eo quod est Threx et Cres . 
ut autem Creissa non faciat illud 
est , quia *krh=ssa per h simpliciter scribitur nec potest recipere 
solutionem , *qra=issa vero per ai diphthongon , unde et resolvitur . 
fatigat suo scilicet cursu . 
sane quidam 'fatigat' pro fatigavit accipiunt , 
praesens pro praeterito , sicut et 'praevertitur' pro praeversa est . 
harpalyce haec est quae patrem senem captum a Getis 
multitudine collecta liberavit celerius , quam de femina potest credi : 
unde et flumina dicitur celeritate transisse . 
multum autem epitheton 
fluminis eius addidit laudi . 
harpalyce] quidam a patre Harpalyco , 
qui rex Amymoniorum Thraciae gentis fuit , ita nutritam dicunt , 
ut ipse Camillam a Metabo facit . 
haec patre propter ferociam a civibus 
pulso ac postea occiso , fugit in silvas et venatibus latrociniisque 
vivendo ita efferata est et huius velocitatis et exercitii facta est , ut 
subito ad vicina stabula coacta inopia decurreret et rapto pecorum fetu 
insequentes etiam equites in celeritate vitaret . 
sed quodam tempore positis 
ad insidias cervarum plagis capta et occisa est . 
cuius mortem nobilitavit 
eorum exitus , qui eam occiderunt ; 
statim enim in vicinia orta 
contentio est , cuius fuisset haedus quem Harpalyce rapuerat , ita ut 
gravi certamine non sine plurimis mortibus dimicaretur . 
postea consuetudo 
servata est , ut ad tumulum virginis populi convenirent et propter 
expiationem per imaginem pugnae concurrerent . 
quidam hanc patrem 
a Getis , ut alii volunt a Myrmidonibus captum collecta multitudine 
adserunt liberavisse celerius , quam de femina credi potest : unde et flumina 
dicitur celeritate transisse . 
volucrem hebrum multum quidem 
laudis flumini epitheto addidit : sed falsum est ; 
nam est quietissimus 
etiam cum per hiemem crescit . 
est autem in Thracia ante muros 
Cypselae civitatis , de locis superis Thraciae veniens ; 
dictus autem Hebrus 
ab Hebro Hemi et Rhodopes filio. praevertitur id est transit . 
dicimus autem et praevertit et praevertitur nova ratione . 
nam 
passiva declinatione utimur in activa significatione , ut hoc loco ; 
praevertimur enim cum ipsi praeimus . 
cum autem activa declinatio 
est passivam habet significationem , ut 'ille me praevertit' . 
alii 
'praevertitur' sic positum volunt , ut bellantur Amazones pro praevertit 
et bellant . 
namque umeris de more ut ostendatur esse venatrix . 
de more venantum scilicet. habilem aptum sexui . 
unusquisque 
enim arcum habet pro viribus suis . 
venatrix similis venatrici , id 
est quasi venatrix , ut at medias inter caedes exultat Amazon . 
comam diffundere ut diffunderetur . 
Graeca autem figura est . 
sic 
alibi et argenti magnum dat ferre talentum et tu das epulis 
accumbere divum : unde 'da bibere' usus obtinuit , quod facere 
non debemus , ne duo verba iungamus , nisi in poemate . 
nuda genu nudum genu habens , ut si dicas 'bonus animum' . 
et est Graeca figura , sed non ea quam diximus fieri per 
participium praeteriti temporis et casum accusativum ; 
haec enim 
per nomen fit : quamvis ad unam significationem recurrant . 
sinus 
collecta ut oculos suffusa . 
ac prior paulo post sequitur 'inquit' . 
heus nunc adverbium 
vocantis est , alias interiectio dolentis , ut heus etiam 
mensas consumimus , inquit Iulus . 
errantem investigantem , quia venatores cum vestigant quasi 
videntur errare . 
sororum non tamquam nota sit illis soror , sed ut 
est in consuetudine . 
succinctam instructam , vel ut alii dicunt in cingulo 
habentem pharetram , ut plerique . 
maculosae lyncis epitheta 
tribus modis ponuntur , aut laudandi aut demonstrandi aut vituperandi . 
hic 'maculosae' demonstrandi est . 
sane Lyncus rex Scythiae fuit , 
qui missum a Cerere Triptolemum , ut hominibus frumenta monstraret , 
susceptum hospitio , ut in se gloria tanta migraret , interimere 
cogitavit . 
ob quam rem irata Ceres eum convertit in lyncem , 
feram varii coloris , ut ipse variae mentis extiterat . 
et erit nominativus 
haec lynx , ut Pan Tros , quae in genetivo una syllaba 
crescunt . 
spumantis id est spumosi , participium loco nominis positum . 
cursum clamore prementem plerumque duo diversa in 
unum exitum cadunt , licet contraria significent , ut hoc loco . 
'vidistis' 
enim etiam ad vocem pertinet , quod etiam ex Aeneae responsione 
colligitur . 
prementem insequentem , ut ipse alibi ingentem 
clamore premes ad retia cervum . 
orsus nunc coepit , alias finiit , ut sic Iuppiter orsus . 
sed illic proprie posuit , hic usurpatum est ; 
praeteritum enim est 
participium . 
avdita neque visa hinc probatur quia superius haec 
interrogaverat Venus . 
sane quidam 'audita' ad illud responsum volunt 
'clamore prementem' ; 
<ut> 
ad 'vidistis si quam' 'neque visa' responderit . 
o quam te quae dea sit dubitat , nam deam esse confidit . 
ergo hic o dubitativa , alias optativa . 
adsis , o Tegeaee , favens . 
vox hominem sonat Graeca figura est . 
o dea certe 
hic o distinguendum , ut post inferat 'dea certe' confirmans opinionem 
suam . 
et conclusio est syllogismi , qui constat ex propositione , 
adsumptione , conclusione . 
nam si nec vox nec vultus mortales 
sunt , restat ut dea sit . 
an phoebi soror Diana ; 
nam venatrix est . 
bene autem 
suspicatur pro loco et qualitate habitus personaeque . 
perite autem 
poeta dicendo 'an Phoebi soror' videtur de nomine Apollinis dubitare . 
constat enim hunc deum a diversis gentibus vel civitatibus diversis 
nominibus appellari secundum genera beneficiorum , quae vario divinitatis 
genere praestare consuevit . 
cui deo sagittas datas volunt , quia ut 
vis morbi ita hoc telum sit occultum . 
hunc tamen deum et ad †uberum 
custodiam et ad divinationem et ad medicinam et ad res urbanas , 
quae placidae sunt , et ad bella pertinere longinqua : cui laurum ideo 
sacratam , quia haec arbor suffimentis purgationibusque adhibeatur , ut 
ostendatur nullum templum eius nisi purum ingredi debere . 
cautum 
enim est , ne sacerdos eius domum ingrediatur , in qua ante quintam 
diem funus fuerit . 
quidam tamen 'an' pro sive antique dictum volunt . 
non nulli coniunctionem mutatam adserunt pro 'aut Phoebi soror aut 
Nympharum sanguinis una' . 
alii 'an' coniunctionem disiunctivam 
volunt , ut Sallustius perrexere in Hispaniam , an Sardiniam . 
an nympharum sanguinis generis . 
sis felix propitia . 
felix enim dicitur et qui habet felicitatem 
et qui facit esse felicem , ut in bucolicis sis bonus o 
felixque tuis . 
unde et contra Iuno in septimo dicit quae potui 
infelix , id est adversa Troianis . 
sis felix] hoc est felicitatem 
praestes vel felix mihi . 
e contrario et monstrum infelix et infelix 
vates. leves levem facias , ut levat ipse tridenti . 
quaecumque 
seu Diana , seu nympha . 
quo sub caelo aut sub qua parte caeli , aut secundum 
Epicureos dixit , qui plures volunt esse caelos , ut Cicero in Hortensio . 
tandem hoc loco vacat 'tandem' . 
sciendum sane multas 
particulas ad ornatum pertinere tantummodo , ut puta 'dum' 'gentium' 
'locorum' 'terrarum' . 
aut 'tandem doceas' , †quia vix hoc quoque contigit . 
aut 'tandem' pro expletiva particula est . 
hominumque locorumque u(pe/rmetros versus , unam enim 
plus habet syllabam : qui quotiens fit , debet sequens versus a vocali 
incipere , ut hoc loco , item omnia Mercurio similis , vocemque 
coloremque et crines flavos ; 
nisi forte synizesis fiat in fine , 
id est vocalium collisio , ut est nec cura peculi . 
hic enim non 
est necesse ut sequens versus a vocali incipiat . 
hostia dextra hostiae dicuntur sacrificia quae ab his 
fiunt qui in hostem pergunt , victimae vero sacrificia quae post 
victoriam fiunt . 
sed haec licenter confundit auctoritas . 
equidem nunc 'ego quidem' significat , alias expletiva particula 
est. tali me dignor honore id est sacrificio . 
et aut vult 
se probare non numen , sed virginem Tyriam ; 
aut certe quia Paphiae 
Veneri quae Cypri colitur , ture tantum sacrificatur et floribus ; 
quia 
ait ubi templum illi centumque Sabaeo thure calent arae , 
sertisque recentibus halant . 
havd equidem t. m. d. h.] ideo non 
amplectitur sacrificium , ut diutius lateat. dignor dignam me iudico , 
ut coniugio Anchisa Veneris dignate superbo , id est 
digne habite . 
purpureo aut pulchro aut russati coloris . 
svras vincire 
cotvrno coturni sunt calciamenta etiam venatoria , crura quoque 
vincientia , quorum quivis utrique aptus est pedi . 
ideo et 
numero usus est singulari . 
punica regna vides ad illud 'et quo sub caelo tandem' . 
quidam 'vides' pro visurus es accipiunt ; 
nam quemadmodum in media 
silva urbem videt et Tyrios ? punica regna vides his attentum 
facit Aeneam . 
Tyrios nihil interest utrum Tyrios an Sidonios 
dicat . 
ut diximus enim nomina de vicino mutuantur . 
agenoris 
urbem quam fecerunt Agenoridae . 
Agenor autem , Neptuni et Libyae 
filius , rex Phoenices fuit , de cuius genere originem Dido ducebat . 
et 
sic dictum est , ut et tandem Euboicis Cumarum adlabitur 
oris , id est ad Cumas , quas fecerunt hi qui de Chalcide venerant , 
civitate Euboeae . 
sed fines libyci ante dicta dubia esse potuerunt , nunc 
aperte regionem ostendit dicendo Libycos fines . 
Tyrii enim et alibi 
esse potuerunt . 
intractabile insuperabile , asperum , saevum . 
sed fines libyci] amovit suspicionem , ne putaret se in Tyrum venisse . 
dido vero nomine Elissa ante dicta est , sed post interitum 
a Poenis Dido appellata , id est virago Punica lingua , quod cum a 
suis sociis cogeretur cuicumque de Afris regibus nubere et prioris mariti 
caritate teneretur , forti se animo et interfecerit et in pyram iecerit , 
quam se ad expiandos prioris mariti manes extruxisse fingebat . 
germanum fugiens hoc loco quasi stupuit Aeneas ; 
de 
germani enim appellatione fuerat facta maior invidia : unde auditoris 
aviditati praescribit Venus dicens longam esse iniuriam , id est 
causam , ab eo quod sequitur id quod praecedit , ut supra spem 
vultu simulat . 
longa est inivria longa narratio iniuriae . 
longae ambages id est circuitus . 
hoc est ambages narrationis . 
fastigia summae partes aedificiorum dicuntur , sed modo 
primordia , quia scit longam esse historiam Carthaginis , ut Sallustius 
sed de Carthagine silere melius puto , quam parum dicere . 
hvic conivnx sychaeus erat quotiens poeta aspera invenit 
nomina vel in metro non stantia , aut mutat ea aut de his 
aliquid mutilat . 
nam Sychaeus Sicarbas dictus est ; 
Belus , Didonis 
pater , Mettes ; 
Carthago a cartha , ut lectum est et in historia 
Poenorum et in Livio . 
sane Sychaeus Sy brevis est per naturam ; 
sed hoc loco ectasin fecit ea licentia quae est in propriis nominibus . 
licet enim in quavis proprii nominis parte syllabae mutare naturam : 
quod et in appellativis evenit , si tamen de propriis originem ducant , 
ut Sicanio praetenta sinu , quia venit a Sicano rege Siciliae . 
ditissimus agri veteres addebant cuius rei dives , ut dives equum . 
miserae dativus est , non adverbium . 
cui pater intactam dederat argumentum amoris . 
primis ominibus vel prosperis et secundis auguriis vel primariis , 
ut aliis verbis repetierit 'cui pater intactam dederat'. ominibus 
auguriis . 
et secundum Romanos locutus est , qui nihil nisi captatis 
faciebant auguriis , et praecipue nuptias . 
Lucanus contentique 
auspice Bruto >(2.371) . 
Iuvenalis veniet cum signatoribus auspex . 
Tyri adverbium est . 
scelere ante alios immanior omnes quos inter medios 
venit furor iunge totum : nam aliter non procedit , si segreges 
'quos inter medios venit furor' , cum ipse dicat , licet simulatas , 
fuisse tamen amicitias , simul namque sacrificabant : ac si diceret , 
sceleratior Atreo et Thyeste , vel Eteocle et Polynice . 
multi 'inmanior' 
ad furorem , non ad Pygmalionem referunt . 
ordo autem est 
'inter quos medios' . 
ille sychaeum hoc loco secundum naturam posuit . 
impius ante aras probavit impium , qui ante aras . 
et 
singula pronuntianda . 
clam quidam ad sororem referri putant. secvrus amorum 
germanae aut contemnens , id est neglegens , non curans amores 
sororis , ut securi pelagi atque mei , id est contemptores : aut 
certe securus erat de amore germanae circa maritum nimio , ob 
quem se post mortem Sychaei interimere posse credebatur ; 
nec 
enim sequitur , ut occiso Sychaeo ipse statim potiretur auri , nisi 
etiam Dido periret . 
'amores' autem plurali numero ad voluptatem 
pertinent , ut securus amorum , qui iuvenum tibi semper 
erant , singulari etiam ad religionem . 
aegram maestam , anxiam . 
multa malus simulans vana spe lusit amantem quia 
dicebat absentem , quem constabat occisum. atqui legimus quis fallere 
possit amantem ? sed hic nimia Pygmalionis ostenditur 
malitia , quae etiam amantem fefellit . 
vana spe quia dicebat 
eum reverti . 
lusit decepit . 
in somnis si ab eo quod est somnium , synizesis est , ut 
peculi pro peculii ; 
si autem a somno venit , 'in somnis' , id est dum 
somnos caperet . 
imago to\ ei)/dwlon . 
crudelis aras epitheton hoc de causa est , nam arae 
piae sunt . 
nudavit indicavit : unde contra in sexto habemus et vulnera 
dira tegentem , hoc est celantem . 
quid enim tegeret undique 
truncatus ? 
retexit ecce hic planius quid sit 'nudavit' ostendit . 
caecumque domus scelus omne retexit utrum ad praeteritum hoc 
refertur , an ut quibusdam videtur , quod ipsam Didonem parabat occidere ? 
nam ideo et fugam suadere visus est . 
celerare fugam celeriter abire , ut dicimus 'cursum celero' . 
svadet secundum naturam duae sunt syllabae , sed multi 
trisyllabum putant . 
quod etiam si inveniatur , solutio dicenda est , 
quo modo dicimus aena et aena . 
hoc autem solum huiusce modi 
verbum in Latino invenitur . 
recludit ad opinionem somni recludere videtur , ut aeternumque 
adytis effert penetralibus ignem . 
thesauros hoc nomen 'n' non habet , sicut Atlas , gigas , 
Thoas , Abas , Pallas , licet in obliquis casibus inveniatur ; 
sicut nec 
formosus , quia derivatum est a forma , ut a specie speciosus , ab 
odio odiosus , a genere generosus , ab scelere scelerosus . 
ignotum 
argenti pondus et avri aut quod ignorabat Dido , aut certe 
ad magnitudinem pertinet , id est tantum quantum nullus umquam 
novit . 
his commota supra dictis omnibus . 
quibus aut odium crvdele tyranni aut metus acer 
erat oderant laesi , metuebant laedendi , hoc est qui timebant , ne 
laederentur : unde est illud in quarto et quos Sidonia vix urbe 
revelli , quia non voluntate , sed aut odio aut timore convenerant . 
odium crudele Tyranni id est crudelis tyranni , et figura 
est ; 
nam in tyrannum odium iustum est . 
naves quae forte paratae id est erant . 
pygmalionis opes quas Pygmalion iam suas putabat : 
unde est in quarto ulta virum . 
quae enim avaro maior poena , 
quam pecuniam propter quam deliquerat perdere ? 
remove hoc , et 
falsum est ulta virum . 
sciendum autem quod clam tangit historiam . 
moris enim erat , ut de pecunia publica Phoenices misso a 
rege auro de peregrinis frumenta conveherent . 
Dido autem a Pygmalione 
ad hunc usum paratas naves abstulerat : quam cum fugientem 
a fratre missi sequerentur , aurum illa praecipitavit in mare , qua 
re visa sequentes reversi sunt . 
licet et alio ordine historia ista narratur . 
dux femina facti pronuntiandum quasi mirum . 
devenere locos 'ad' minus est . 
surgentem erigentem 
se , ut surgentem in cornua cervum . 
novae carthaginis Carthago enim est lingua Poenorum 
nova civitas , ut docet Livius . 
mercatique solum , facti de nomine byrsam adpulsa 
ad Libyam Dido cum ab Hiarba pelleretur , petit callide , ut emeret 
tantum terrae , quantum posset corium bovis tenere . 
itaque corium 
in fila propemodum sectum tetendit occupavitque stadia viginti duo : 
quam rem leviter tangit Vergilius dicendo 'facti de nomine Byrsam' 
et non 'tegere' , sed 'circumdare' . 
facti de nomine id 
est de causae qualitate , quia byrsa Graece corium dicitur . 
dicendo 
ergo 'circumdare' , ostendit corrigiam de corio factam . 
tergo pro tergore . 
sed vos qui tandem ? ? vacat hoc loco 'tandem' , vel ut 
aliis videtur expletiva coniunctio , ut et quo sub caelo tandem , ubi 
'tandem' pro tamen accipiunt . 
et est naturalis interrogatio qui 
estis ? 
unde estis ? 
quo itis ? 
sic ipse in octavo licet mutato ordine 
quo tenditis , inquit ? 
qui genus ? 
unde domo ? 
imoque trahens a pectore vocem deest 'dixit' . 
et quotiens 
longe respondet , parenthesis est ; 
quotiens nusquam , ellipsis 
dicitur , ut hoc loco . 
o dea perseverat in opinione sua , ita tamen , ut et illius 
orationi aliquando concedat : nam paulo post ait 'si vestras forte 
per aures Troiae nomen iit' . 
aut certe illud est , quia superius 
dixerat 'an nympharum sanguinis una' , quae non omnia sciunt ; 
ab origine a raptu Helenae . 
pergam perseverem , hoc est universa 
dicam . 
annales inter historiam et annales hoc interest : historia 
est eorum temporum quae vel vidimus vel videre potuimus , dicta 
a)po\ tou= i(storei=n , id est videre ; 
annales vero sunt eorum temporum , 
quae aetas nostra non novit : unde Livius ex annalibus et historia 
constat . 
haec tamen confunduntur licenter , ut hoc loco pro historia 
inquit 'annales' . 
ita autem annales conficiebantur : tabulam dealbatam 
quotannis pontifex maximus habuit , in qua praescriptis consulum nominibus 
et aliorum magistratuum digna memoratu notare consueverat 
domi militiaeque terra marique gesta per singulos dies . 
cuius diligentiae 
annuos commentarios in octoginta libros veteres retulerunt , eosque 
a pontificibus maximis a quibus fiebant annales maximos appellarunt : 
unde quidam ideo dictum ab Aenea 'annales' aiunt , quod et ipse religiosus 
sit et a poeta tum pontifex inducatur . 
clavso more poetico , qui dicunt caelum per noctem 
claudi , aperiri per diem : unde est porta tonat caeli et considunt 
tectis bipatentibus . 
componet finiet , ut oblato gaudens 
componi foedere bellum et <non> 
nostrum inter vos 
tantas conponere lites . 
alibi pro disponere , ut nec conponere 
opes norant , alibi pro coniungere , ut conponens manibusque manus , 
alibi pro conparare , ut sic parvis conponere magna solebam , 
alibi pro fundare , ut nunc placida conpostus. vesper proprie 
stella est , cum autem 'vesperi' dicimus , adverbium temporis est . 
et sciendum quia omnia nomina , quae de Graecis in os exeuntibus 
ad nos transeunt , apud nos aut in us tantum exeunt , ut *d*h*l*oC 
Delus , aut in er , ut a)gro\s ager , aut in utrumque , ut *eu)/andros 
Euandrus Euander 
Troia antiqua nobili , venerabili , more suo : alibi terra 
antiqua , id est nobilis ; 
nec enim esse poterat nova . 
item templa 
dei saxo venerabar structa vetusto . 
aut certe cara , et hoc 
ideo , quia dixit 'quibus aut venistis ab oris' . 
si vestras forte per 
avres cum apud deam sciat se loqui , cur ait 'si vestras per aures' ? 
et 'forte' hic aliqua ratione . 
forte sva casu suo , id est quo solet . 
'forte' autem 
nomen est a nominativo fors , ut Terentius fors fuat pol . 
ipse 
alibi quoniam fors omnia versat. libycis iam scit ; 
audivit 
enim 'sed fines Libyci' . 
appulit oris figura supra dicta . 
sum pius Aeneas non est hoc loco arrogantia , sed indicium . 
nam scientibus aliquid de se dicere arrogantia est , ignotis 
indicium . 
aut certe heroum secutus est morem , quibus quam mentiri 
turpe fuerat , tam vera reticere . 
denique Vlixes in Homero ait 
suam famam ad caelum usque venisse : unde et iste 'fama super 
aethera notus' . 
aut certe vetuste pietatem pro religione posuit . 
Sallustius 
in Catilina verum illi delubra deum pietate , domus suas 
gloria decorabant . 
Plautus in Pseudolo non potest pietati obsisti 
huic ututi res sunt ceterae , deos quidem , quos maxime 
est aequum metuere , eos minimi facit (Ps . 
268-269) . 
sane 'pius' potest esse et 
purus et innocens et omni carens scelere . 
piare enim antiqui purgare 
dicebant ; 
inde etiam piamina , quibus expurgant homines , et qui purgati 
non sunt impii . 
raptos qui ex hoste penates hoc est sum pius . 
ex hoste penates optima locutio est , plusque significat de 
pluralitate ad singularitatem transire , ut 'venor multis canibus' et 
'multa cane' . 
ut Horatius aut trudit acres hinc et hinc multa 
cane apros in obstantes plagas . 
sane de diis penatibus licet 
varias opiniones secutus sit Vergilius , omnes tamen diversis locis complexus 
est : nam alii , ut Nigidius et Labeo , deos penates Aeneae Neptunum 
et Apollinem tradunt , quorum mentio fit taurum Neptuno , 
taurum tibi , pulcher Apollo . 
Varro deos penates quaedam sigilla 
lignea vel marmorea ab Aenea in Italiam dicit advecta , cuius rei ita 
Vergilius meminit effigies sacrae divum Phrygiique penates , 
quos mecum a Troia mediisque ex ignibus urbis extuleram . 
idem Varro hos deos Dardanum ex Samothraca in Phrygiam , de 
Phrygia Aeneam in Italiam memorat portavisse . 
alii autem , ut Cassius 
Hemina , dicunt deos penates ex Samothraca appellatos qeou\s mega/lous , 
qeou\s dunatou\s , qeou\s xrhstou/s . 
quorum diversis locis ita meminit 
natoque penatibus et magnis dis , hoc est qeou\s mega/lous , et 
iterum Iunonis magnae primum . 
dominamque potentem tou\s 
dunatou/s , et bona Iuno tou\s xrhstou/s . 
ecce ergo diversis locis 
omnia tria conplexus , quae omnia locis suis dicentur . 
Italiam quaero hoc loco distinguendum est ; 
nam si 
iunxeris 'patriam' , non procedit . 
patria enim , id est civitas , in 
provincia esse potest , non tamen ut ipsa provincia patria sit : licet 
in Sallustio lectum sit Hispaniam sibi antiquam patriam esse ; 
sed illic ad laudem pertinet , non ad veritatem . 
tria ergo dicit : 
provinciam quaero , hoc est 'Italiam' ; 
'patriam' , hoc est Corythum , 
Tusciae civitatem , unde Dardanus fuit ; 
'genus ab Iove' ideo , quia 
ex Electra et Iove Dardanus Iasiusque nati sunt , Dardanus autem 
auctor est Troiae . 
et bene ad tria interrogata respondet , qui esset , 
unde venisset , quo tenderet . 
alibi de ipsa Italia Aeneas hic 
domus , haec patria est . 
melius sic distinguitur 'Italiam quaero 
patriam et genus ab Iove summo' : ut mihi sit Italia patria , Iovis 
genus efficit , propter Dardanum scilicet . 
phrygium aequor id est Hellespontum . 
conscendi 
bene 'conscendi' secundum physicos , qui dicunt terram inferiorem 
esse , quia omne quod continetur supra illud est quod continet : 
unde est humilemque videmus Italiam . 
matre dea monstrante viam hoc loco per transitum 
tangit historiam , quam per legem artis poeticae aperte non potest 
ponere . 
nam Varro in secundo divinarum dicit ex quo de Troia 
est egressus Aeneas , Veneris eum per diem cotidie stellam 
vidisse , donec ad agrum Laurentem veniret , in quo eam 
non vidit ulterius : qua re terras cognovit esse fatales : 
unde Vergilius hoc loco 'matre dea monstrante viam' et eripe , 
nate , fugam , item nusquam abero et descendo ac ducente deo 
et iamque iugis summae surgebat lucifer Idae . 
quam stellam 
Veneris esse ipse Vergilius ostendit qualis ubi Oceani perfusus 
Lucifer unda , quem Venus ante alios astrorum diligit ignes . 
quod autem diximus eum poetica arte prohiberi , ne aperte ponat 
historiam , certum est . 
Lucanus namque ideo in numero poetarum 
esse non meruit , quia videtur historiam composuisse , non poema . 
data fata secutus scilicet a Iove . 
conuvlsae undis evroque supersunt aut 'convulsae 
undis Euroque' , aut 'supersunt undis Euroque' . 
'convulsae' autem 
ideo , quia habes supra laxis laterum compagibus . 
ignotus deest 'quasi' ; 
nam contrarium est quod dixit 
'fama super aethera notus' . 
facit autem hoc frequenter Vergilius , 
ut hanc particulam subtrahat , ut at medias inter caedes exultat 
Amazon , quasi Amazon ; 
nam Vulsca fuit . 
peragro per habet 
accentum ; 
nam 'a' longa quidem est , sed non solida positione ; 
muta 
enim et liquida quotiens ponuntur metrum iuvant , non accentum . 
evropa atque asia pulsus aut orbem in tres partes 
divisit et absolutum est , quia in Africa positus , quae orbis pars 
tertia est : aut si Europam tantum et Asiam intellegimus , ut Africa 
in Europa sit , invidiose locutus est , ut supra Venus cunctus ob 
Italiam terrarum clauditur orbis , quasi cum indignatione 
dicat , per Troiam Asia careo , per Italiam Europa . 
denique non 
passa Venus eius interrupit querelas . 
sane Europa Agenoris filia , 
a qua pars orbis nominata est . 
dolore est aut narrantis Aeneae , aut certe suo dolore ; 
aequum enim est malis filii etiam ipsam moveri . 
quisquis es pleraque per concessionem sic tradit poeta , 
ut augmentum faciat . 
sicut hoc loco audiverat Venus 'sum pius 
Aeneas , fama super aethera notus' et cetera , dicit tamen 'quisquis 
es' , hoc est , etiamsi haec in te non sint , hinc tamen constat esse 
felicem , quod venisti Carthaginem . 
item in secundo quisquis es , 
amissos hinc iam obliviscere Graios , hoc est , qualibet ratione 
contra nos bella susceperis . 
havd credo invisus caelestibus 
litotes figura per contrarium significans , id est credo te esse carissimum 
superis : ut alibi munera nec sperno , supra mihi iussa 
capessere fas est . 
'caelestibus' autem secundum Pythagoram et 
praecipue Platonem dixit , qui confirmant vivos esse superis caros , 
mortuos vero inferis . 
unde et Vergilius de Pallante et nil iam 
caelestibus ullis debentem , item contra vos o mihi manes 
este boni , quoniam superis aversa voluntas . 
avras vitales carpis quibus vivimus . 
nihil est enim 
aliud vita , quam reciprocus spiritus : unde et Iuppiter , quo constant 
omnia , *zeu\s vocatur a)po\ th=s zwh=s , id est vita . 
carpis accipis 
modo , ut et placidam carpebant membra quietem . 
Tyriam 
Carthaginem a colonis . 
adveneris urbem hysterologia ut supra , 
hoc est ad urbem veneris . 
perge modo tantummodo : hoc est , 
haec tibi sola sit cura , nam liberatae sunt naves . 
perfer imperativus modus est , ut fer cineres Amarylli 
foras . 
reduces proprie 'reduces' dicuntur qui pericula evadunt : 
sic infra ut reduces illi ludunt , scilicet post periculum inlatum 
ab aquila . 
versis aquilonibus aut speciem pro genere posuit , hoc est 
mutatis ventis , aut quia , postquam ad Africam iter verterunt , adversus 
ante Aquilo coepit esse prosperrimus . 
ni frustra avgurium vani docvere parentes hoc ad 
confirmandum errorem Aeneae dixit , ne divinando dea esse crederetur . 
et est argumentum ad fallaciam , ne intellegat deam. quod autem 
dicit 'vani parentes' , aut hypallage est , id est vanum augurium , 
ut dare classibus austros et ibant obscuri sola sub nocte 
pro ipsi soli per obscuram noctem ; 
aut certe 'vani parentes' qui 
res falsas et inanes docent . 
et per hoc decipere plerumque ostendit 
auguria . 
multi volunt ad nimium hoc amorem parentum referri , 
qui teneritudine affectus etiam superflua liberos docent . 
quidam 
'vani' mendaces tradunt . 
Sallustius in Iugurtha nam ego quidem 
vellem et haec quae scribo et illa quae antea in senatu questus 
sum vana forent potius , quam miseria mea fidem verbis 
faceret . 
Terentius in Phormione ubi adulescens lenonem mendacii 
arguit non te pudet vanitatis ? 
bis senos cycnos cycnos navibus comparat , aquilam 
tempestati . 
in auguriis autem considerandae sunt non solum aves , 
sed etiam volatus , ut in praepetibus , et cantus , ut in oscinibus , 
quia nec omnes nec omnibus dant auguria : ut columbae non nisi 
regibus dant , quia numquam singulae volant , sicut rex numquam 
solus incedit ; 
unde in sexto maternas agnovit aves per transitum 
ostendit regis augurium . 
item cycni nullis dant nisi nautis , 
sicut lectum est in ornithogonia , cycnus in auguriis nautis 
gratissimus ales : hunc optant semper , quia numquam mergitur 
undis . 
cycnos tamen habere divinationem etiam Cicero in 
Tusculanis libro primo docet ut cycni , qui non sine causa Apollini 
dicati sunt , sed quod ab eo divinationem habere videantur . 
laetantes post periculum . 
agmine volatu , impetu . 
agmen 
autem apud Vergilium est cuiuslibet rei impetus , ut illi agmine 
certo [et vocat agmina saeva sororum] . 
aetheria aether altior est aere , vicinus caelo , a)po\ tou= ai)/qein , 
id est ardere. iovis ales aquila , quae in tutela Iovis est , 
quia dicitur dimicanti ei contra Gigantes fulmina ministrasse : quod 
ideo fingitur , quia per naturam nimii est caloris , adeo ut etiam 
ova quibus supersidet possit coquere , nisi admoveat gagaten lapidem 
frigidissimum , ut testatur Lucanus feta tepefacta sub alite 
saxa (6.676) . 
aut quia nec aquila nec laurus dicitur fulminari , ideo Iovis 
ales aquila , Iovis coronam lauream accepimus , et qui triumphant lauro 
coronantur . 
sane alites proprie dicuntur aves , quae volatu auspicia 
faciunt , buteo sanqualis inmussulus aquila vulturius . 
sane de aquila 
est et alia fabula . 
apud Graecos legitur , puerum quendam terra editum 
admodum pulchrum membris omnibus fuisse , qui *)aeto\s sit vocatus . 
hic cum Iuppiter propter patrem Saturnum , qui suos filios devorabat , 
in Creta insula in Idaeo antro nutriretur , primus in obsequium Iovis 
se dedit , post vero cum adolevisset Iuppiter et patrem regno pepulisset , 
Iuno permota forma pueri velut paelicatus dolore eum in avem vertit , 
quae ab ipso a)eto\s dicitur Graece , a nobis aquila propter aquilum 
colorem , qui ater est . 
quam semper Iuppiter sibi inhaerere praecipit et 
fulmina gestare : per hanc etiam Ganymedes cum amaretur a Iove 
dicitur raptus , quos Iuppiter inter sidera collocavit . 
et quia aquilae 
haec est natura , ut solem recto lumine spectet , signum quoque aquilae , 
quod in caelo est , orientem semper solem videtur adtendere . 
alii dicunt 
ab hac avi Iovem raptum et ad latebras Cretenses perlatum , cum a 
Saturno ubique quaereretur . 
ipsam etiam Iovi , cum adversus Titanas 
bellum gereret , obvolasse in augurium ac statim victoriam consecutam , 
et ideo inter sidera collocatam . 
ordine longo non nulli pro serie dictum accipiunt , nam et 
'coetu cinxere polum' videtur ad ordinem rettulisse : quamvis quidam 
quaerant , quomodo 'ordine' , cum mox 'coetu' dicat . 
capere eligere , ut ante locum capies oculis . 
despectare 
id est electas iam intentius despicere . 
stridentibus alis signum augurii est . 
coetu dicit Plinius Secundus in naturali historia , omnes 
aves colli longioris aut recto ordine volare , ut pondus capitis 
praecedentis cauda sustentet : unde et prima plerumque deficiens 
relicto loco incipit esse postrema : aut in coetu se omnes invicem 
sustinere ; 
neque enim huiusmodi aves semel ad inferiora descendunt , 
sed paulatim per reflexos in gyrum volatus. hoc autem volatu imitantur 
litteras quasdam : unde et Lucanus et turbata perit dispersis 
littera pennis (5.716) . 
cantusque dedere adlusit ad nautas . 
multi tamen adserunt cycnos inter augurales aves non inveniri neque 
auguralibus commentariis eorum nomen inlatum , sed in libris reconditis 
lectum esse , posse quamlibet avem auspicium adtestari , maxime 
quia non poscatur . 
hoc enim interest inter augurium et auspicium , 
quod augurium et petitur et certis avibus ostenditur , auspicium qualibet 
avi demonstratur et non petitur : quod ipsum tamen species augurii 
est . 
sed Vergilius amat secretiora dicere ; 
nam totum morem augurum 
exsecutus est proprietate verborum . 
alites enim ostendit cum ait 'stridentibus 
alis' , oscines vero cum dicit 'et coetu cinxere polum cantusque 
dedere' . 
hoc idem et de columbis fecit ; 
nam et haec inter augurales 
aves dicuntur non inveniri , et tamen ex his augurium et postulari facit 
et ostendi : este duces o , si qua via est , cursumque per auras 
dirigite in lucos et cetera . 
puppesque tuae pubesque tuorum tropus synecdoche : 
a parte totum significat , ut Terentius o lepidum caput , id est 
lepidus homo . 
'pubes' autem flos iuventutis . 
ostia proprie ostia dicuntur exitus fluminum , sed modo 
abusus est , quia plerumque ostia ipsa pro portu sunt . 
perge modo exhortatio ad facilitatem rei . 
ducit via pro 
'haec via' : et videtur demonstrare . 
avertens 'se' subaudis , hoc est cum averteretur , ut tum 
prora avertit . 
rosea pulchra . 
ambrosiaeque comae aut unguento deorum oblitae , hoc 
est ambrosia , aut certe abusive dixit 'divinae comae' . 
ambrosiaeque 
comae divinum vertice odorem] est hypallage , ut sit divinae comae 
ambrosiae odorem spiravere . 
spiravere exhalaverunt . 
vestis defluxit quia dixit 
supra sinus collecta fluentes . 
vera bene 'vera' de qua ante dubitabatur . 
incessu hoc 
verbum apud Vergilium saepe pro honore ponitur , ut ast ego quae 
divum incedo regina et mox forma pulcherrima Dido incessit . 
matrem agnovit nunc matrem agnoscit ; 
nam deam esse iam 
superius dixerat . 
fugientem celeriter abscedentem , ut alibi ad terram 
fugit . 
voce pro oratione . 
quid natum totiens saepe . 
et aut kata\ to\ siwpw/menon 
intellegimus saepe eum esse delusum ; 
aut certe secundum ipsum 
Vergilium , qui ait in secundo cum mihi se non ante oculis 
tam clara videndam obtulit . 
multi tamen volunt in hoc ipso 
loco saepe eum esse deceptum , ut in habitu , in interrogatione , in 
responsione , in auguriis . 
vel 'totiens crudelis' , quotiens fallis aut 
dissimulas. tu quoque sicut Iuno ceterique dii , qui Troianis 
inimici sunt ; 
quos et in secundo libro ostendit , ubi ait inimicaque 
Troiae numina magna deum . 
falsis ludis imaginibus] ideo 
quia virginem , quia venatricem , quia Tyriam se dixerat . 
cur dextrae ivngere dextram maiorum enim haec 
fuerat salutatio , cuius rei ai)/tion , id est causam Varro , Callimachum 
secutus , exposuit , adserens omnem eorum honorem dexterarum 
constitisse virtute . 
ob quam rem hac se venerabantur 
corporis parte . 
veras avdire et reddere voces ? ? sunt multae reciprocae 
elocutiones , ut hoc loco ; 
sunt multae unius partis utrique 
sufficientes , ut 'tenemur amicitiis' , ridiculum enim est si addas 
'mutuis' , cum amicitiae utrumque significent , sicut Fronto testatur . 
item sunt elocutiones , quarum una pars plena est : quae si convertantur , 
habent aliquid superfluum . 
in Sallustio in tugurio mulieris 
ancillae : bene addidit 'ancillae' . 
at si dicas 'in tugurio 
ancillae mulieris' , erit superfluum 'mulieris' ; 
ancilla enim et condicionem 
ostendit et sexum . 
item res erat praetoribus nota 
solis . 
hoc suffecerat . 
male ergo addidit ignorabatur a ceteris . 
quod si convertas , nihil esse superfluum invenitur . 
talibus incusat incusare proprie est superiorem arguere , 
ut in Terentio pater ad filium quid me incusas Clitipho ? 
accusare vero vel parem vel inferiorem , ut in eodem ad maritum 
uxor me miseram , quae nunc quam ob causam accuser nescio . 
et hoc proprietatis est , licet usus male ista corrumpat . 
sciendum tamen est Terentium propter solam proprietatem omnibus 
comicis esse praepositum , quibus est quantum ad cetera spectat 
inferior . 
at venus ordo est 'at Venus dea' . 
obscvro aere 
nebula , cuius definitio est . 
circum dea fudit figura est tmesis , quae fit cum secto 
uno sermone aliquid interponimus , ut alibi septem subiecta 
trioni . 
sed hoc tolerabile est in sermone conposito , ceterum in 
simplici nimis est asperum ; 
quod tamen faciebat antiquitas , ut 
saxo cere comminuit brum . 
cernere ne quis eos causa cur fecerit . 
ex hoc enim pendent 
cetera quae sequuntur . 
moliri hic pro struere posuit et per hoc facere , ut infra 
molirique arcem. aut veniendi poscere cavsas scilicet ne 
saepe narrando crebrum patiatur dolorem . 
unde melius ad Aeneam 
refertur medio sic interfata dolore est . 
'poscere' autem nunc 
inquirere , alias petere . 
et praeponitur magis accusativo casui , dicimus 
enim posco magistrum lectionem , non a magistro posco . 
ipsa paphum civitatem Cypri . 
et non sine ratione est quod 
in decimo libro plura sibi loca grata vel sacrata commemoret , hic ad 
Paphum solam abisse dicatur , quia Varro et plures referunt in hoc 
tantum templo Veneris quibusvis maximis in circuitu pluviis numquam 
inpluere. sublimis divino incessu . 
sublimis] id est sublimiter , 
nomen pro adverbio . 
laeta ecce proprium Veneris epitheton . 
vel 'laeta' , quia 
tectum nebula filium in tuto habebat , vel quod insulam suam repetat ; 
vel ideo Paphum revisit laeta , quia serenis laeta congruunt , et necesse 
est ut laeta sit Venus ubi semper serenum est , quippe ubi pluere numquam 
dicatur. sabaeo Arabico . 
Arabiae autem tres sunt , inferior 
petrodes eudemon , in qua populi sunt Sabaei , apud quos 
nascitur tus . 
dicti autem Sabaei a)po\ tou= se/bein , id est venerari , 
quod deos per ipsorum tura veneramur . 
ture calent arae sertisque recentibus halant ecce 
unde supra dixit haud equidem tali me dignor honore , quia 
Aeneas hostias obtulerat , quarum hic mentio non fit . 
quod autem 'recentibus' 
dixit laus loci est , qui semper flore vestitur , ut omni tempore 
Veneri flores praesto esse videantur . 
sertis sertum et serta 
cum nihil adicitur dicimus , ut hoc loco : item alibi expressius serta 
procul , tantum capiti delapsa , iacebant . 
si autem sertos 
dixero , addo flores , si sertas , addo coronas , ut Lucanus accipiunt 
sertas nardo florente coronas (10.164) . 
et hoc in multis nominibus 
observandum est , ut genus ex adiectione formetur : qua detracta in 
neutrum cedat necesse est , ut piscinalis locus , piscinalis cella , 
piscinale ; 
sagmarius mulus , sagmaria mula , sagmarium . 
halant 
pro olent . 
corripvere viam deest 'at illi'. corripvere viam officium 
eundi celeriter arripuerunt ; 
nec enim via corripitur . 
qui plurimus ex maxima parte urbi inminens. qui plurimus 
id est longus , ut ipse alio loco cui plurima cervix , item 
cum se nux plurima , id est amygdala ; 
longa namque est . 
aspectat] est ornatus cum animantur a)/yuxa. aspectat 
rei insensibili dat sensum . 
unde est illud in quarto de Atlante . 
item Sallustius Lyciae Pisidiaeque agros despectantem . 
arces civitates , a parte totum . 
miratur molem Aeneas hoc ad ipsum refertur , magalia 
quondam hoc ad poetam ; 
nec enim hoc novit Aeneas . 
'magalia' 
vero antistoechon est ; 
nam debuit magaria dicere , quia magar , non 
magal Poenorum lingua villam significat . 
Cato originum quarto 
magalia aedificia quasi cohortes rotundas dicit . 
alii magalia 
casas Poenorum pastorales dicunt . 
†de his Sallustius quae mapalia 
sunt circumiecta civitati suburbana aedificia magalia . 
†et alii Cassius 
Hemina †docet ita Sinuessae magalia addenda murumque circum 
ea . 
miratur portas strepitumque e. s. v. quidam hoc 'portas et 
vias magalia quondam miratur' non simpliciter dictum volunt , quoniam 
prudentes Etruscae disciplinae aiunt apud conditores Etruscarum urbium 
non putatas iustas urbes , in quibus non tres portae essent dedicatae 
et tot viae et tot templa , Iovis Iunonis Minervae . 
bene ergo 
miratur Aeneas , ubi fuerant magalia illic esse legitimam civitatem ; 
nam et portas et vias videbat et mox templum Iunoni ingens . 
strata viarum primi enim Poeni vias lapidibus stravisse dicuntur . 
ardentes multi 'festinantes' , ut iuvenum manus emicat 
ardens et ardet abire fuga et Laocoon ardens ; 
sic enim 
dicit quotiens properantes vult ostendere : alii ardentes 'ingeniosi' accipiunt ; 
nam per contrarium segnem , id est sine igni , ingenio carentem 
dicimus : unde et a Graeco venit catus , id est ingeniosus 
a)po\ tou= kai/esqai . 
ducere muros exaedificare . 
ducere muros] 
hoc est construendo in longitudinem producere ; 
proprie enim cum aedificantur 
muri duci dicuntur . 
Sallustius historiarum II . 
murum ab 
angulo dexteri lateris ad paludem haud procul remotam duxit . 
molirique arcem molibus factis extollere . 
moliri] est 
extruere , huic contrarium demoliri . 
et manibus subvolvere saxa cur 
manibus ? 
an quia adhuc machinae non erant ? 
an ad construentium 
festinationem referre voluit ? 
optare eligere , ut tuus o regina quid optes . 
et optavitque 
locum regno. tecto ad tectum nota figura . 
sulco 
fossa : civitas enim , non domus circumdatur sulco : ut alibi ausim vel 
tenui vitem committere sulco . 
sulco fossa fundamentorum . 
legunt eligunt . 
ivra] id est loca ubi iura dicantur aut 
magistratus creentur . 
et bene post conditam civitatem addidit 'iura' 
et 'magistratus' 'sanctumque senatum' . 
legitur apud quosdam , Brutum 
eos qui se in eiciendis regibus iuvissent legisse in consilium , eumque 
ordinem senatum appellatum , quod una sensissent , quod patricii 
essent , patres conscriptos . 
alii patres a plebe in consilium senatus 
separatos tradunt , alii conscriptos qui post a Servio Tullio e plebe 
electi sunt . 
alii senatum a senectute hominum , †quibi allecti erant , 
dictum volunt , qui apud Graecos gerousi/a appellatur . 
'sanctum' 
autem ideo quia senatus sanctissimus ordo dicitur . 
portus effodiunt id est Cothona faciunt . 
portus 
effodiunt ut portus scilicet faciant . 
et vere ait , nam Carthaginienses 
Cothone fossa utuntur , non naturali portu. alta theatri fundamenta 
hinc futura magnitudo cognoscitur , quod 'alta fundamenta' 
ait . 
bene autem post res publicas privatasque necessarias mentionem 
fecit theatri ; 
aut quia ita Graecis urbs conditur , qui saepe spectaculis 
gaudent , aut , ut apud quosdam fuit , in honorem musicae scientiae . 
columnas figurate 'columnas' 'decora' ait ; 
diversis enim 
significationibus idem dixit . 
et ab eo quod est hoc decus corripitur decoris . 
qualis apes] ordo est 'qualis labor'. qualis apes tertiae 
declinationis genetivus pluralis et in 'ium' et in 'um' exit , sed 
tunc pro nostro arbitrio cum nominativus singularis 'ns' fuerit terminatus , 
ut amans et amantum et amantium dicimus . 
cum autem 
nominativus singularis 'r' fuerit terminatus , tantum in 'um' exit , ut 
pater patrum , murmur murmurum . 
reliqua vero nomina auctoritate 
firmamus , ut apis vel apum , vel apium . 
sane fabula de apibus 
talis est . 
apud Isthmon anus quaedam nomine Melissa fuit . 
hanc Ceres 
sacrorum suorum cum secreta docuisset , interminata est , ne cui ea quae 
didicisset aperiret ; 
sed cum ad eam mulieres accessissent , ut ab ea 
primo blandimentis post precibus et praemiis elicerent , ut sibi a Cerere 
commissa patefaceret , atque in silentio perduraret , ab eisdem iratis 
mulieribus discerpta est . 
quam rem Ceres inmissa tam supra dictis 
feminis quam populo eius regionis pestilentia ulta est ; 
de corpore vero 
Melissae apes nasci fecit . 
Latine autem me/lissa apis dicitur. aestate 
nova incipiente , ut vere novo . 
et bene 'nova' , quia est et adulta 
et praeceps secundum Sallustium . 
florea pro florida , ut nemora 
inter frondea turbam . 
aut florentia , nec enim de flore erant 
facta : floream coronam dicimus. rura Graece a)/roura dicuntur . 
aphaeresis ergo sermonem fecit Latinum . 
exercet fatigat , ut nate Iliacis exercite fatis . 
hoc 
autem participium ab exercitu , id est militum multitudine , declinatione 
discernimus ; 
nam nomen quartae declinationis est , participium 
secundae , ut visus , huius visi vel visus ; 
passus , huius passi 
vel passus ; 
auditus , huius auditi vel auditus . 
exercet] fatigat 
et subiecit , quibus rebus exercitae fatigentur. sub sole in sole , 
ut namque sub ingenti lustrat dum singula templo , vel 
quamdiu sol est. gentis fetus ad laudem apum hoc pertinet . 
et bene 'gentis fetus' , quia non singulae de singulis nascuntur , sed 
omnes ex omnibus , quod in quarto georgicorum melius intellegitur . 
adultos educunt producunt , quia adhuc adolescunt , ut adulti 
fiant , non adoleverint , ut adultos dicimus minores : et hoc sic dixit , ut 
inbellem avertis Romanis arcibus Indum. liquentia defaecata , 
sine sordibus , ut nec tantum dulcia , quantum et 
liquida , id est pura : nam pura mella constat esse meliora . 
stipant densent . 
translatio a navibus , in quibus stipula 
interponitur vasis , quam stipam dicunt . 
distendunt implent , 
ut denso distendere pingui . 
nectare melle : abusus est propter 
suavitatis similitudinem . 
cellas et hic abusus est , ut favorum 
cavernas vel alvearia cellas vocaret , ut alibi thesauros . 
traxit 
autem a reponendi similitudine , vel a celando , unde cellam appellaverunt . 
agmine nunc impetu . 
ignavum inutile , non aptum industriae ; 
nam industrios 
navos dicimus . 
fucos secundum Plinium apum multa sunt genera . 
proprie tamen apes vocantur ortae de bubus , fuci de equis , 
crabrones de mulis , vespae de asinis . 
fucus autem est secundum 
Aemilium Macrum maior ape , crabrone minor . 
pecus dicimus 
omne quod humana lingua et effigie caret , id est a pascendo . 
unde Horatius omne cum Proteus pecus egit altos visere 
montes . 
Plautus clurinum pecus (Truc . 
268) simiam dixit. praesepibus 
alveariis . 
et est translatio , quae fit quotiens vel deest verborum 
proprietas , vel vitatur iteratio . 
fervet concelebratur , ut contra 'friget' cessat dicimus , 
ut Terentius nimirum hic homines frigent . 
redolent quidam 
olere res vel malas vel bonas , redolere tantum bonas tradunt . 
fragrantia quotiens incendium significatur , quod flatu alitur , per 
'l' dicimus , quotiens odor , qui fracta specie maior est , per 'r' dicimus . 
sciendum sane nihil in hac vacare conparatione . 
nam Poenorum 
operi apum labor , custodiae litorum adversum alienigenas fucorum 
conparatur expulsio . 
o fortunati quorum iam moenia surgunt bene 'fortunati' , 
quia iam faciunt quod ipse desiderat . 
o fortunati expressit 
Aeneae desiderium . 
quorum iam moenia surgunt laus vel ab ipsa re 
sumitur quae laudatur . 
fastigia nunc operis summitates , alibi ima significat , ut 
forsitan et scrobibus quae sint fastigia quaeras . 
suspicit 
miratur , ut e contrario 'despicit' contemnit significat . 
mirabile dictu ob hoc quod sequitur , quia mixtus cunctis 
latebat . 
potest tamen hoc et superiori et inferiori sensui addi . 
per medios figura est ; 
nam planum fuerat 'mediis se 
infert' . 
miscetque deest 'se'. neque cernitur vlli neque ab 
ullo cernitur ; 
et est Graecum ou)deni\ o(rw/menos , ut scriberis Vario , 
id est scribet te Varius . 
lucus ubicumque Vergilius lucum ponit , sequitur etiam 
consecratio , ut luco tum forte parentis Pilumni Turnus 
sacrata valle sedebat . 
unde et in sexto nulli certa domus , 
lucis habitamus opacis ; 
dicuntur enim heroum animae lucos 
tenere . 
et mox sequitur 'hic templum Iunoni ingens'. 'lucus' autem 
dicitur quod non luceat , non quod sint ibi lumina causa religionis , 
ut quidam volunt . 
in urbe fuit media nunc iam in media . 
laetissimus umbra aut septimus est , aut secundum Probum genetivus , 
ut sit 'laetissimus umbrae' , sicut Sallustius frugum pabulique 
laetus ager . 
quo primum hoc est , simulac venerunt ; 
nec enim secundo 
ad Africam ventum est . 
ordo est 'quo primum loco' . 
effodere loco signum historia hoc habet , quam more 
suo Vergilius per transitum tangit . 
Dido fratrem fugiens cum 
transiret per quandam insulam Iunonis , illic accepit oraculum et 
sacerdotem eius secum abstulit , cum ei parum crederet promittenti 
Carthaginis sedes . 
quo cum venissent , sacerdos elegit locum faciendae 
urbi , quo effosso inventum est caput bovis . 
quod cum displicuisset , 
quia bos semper subiugatus est , alio loco effosso caput 
equi inventum placuit , quia hoc animal licet subiugetur , bellicosum 
tamen est et vincit et plerumque concordat , ut ipse plenissime in 
illo loco bello armantur equi , bellum haec armenta minantur . 
sed tamen idem olim curru succedere sueti quadrupedes 
et frena iugo concordia ferre : spes est pacis ait . 
illic ergo Iunoni templa fecerunt . 
unde et bellicosa est Carthago 
per equi omen , et fertilis per bovis . 
sane fodere est tantum sollicitare 
terram , effodere hoc ipsum faciendo aliquid eruere vel invenire : 
cui contrarium est infodere . 
ordo autem est 'lucus in urbe fuit media 
laetissimus umbra , quo loco iactati Poeni undis et turbine effodere 
caput acris equi , quod regia Iuno signum monstraverat' . 
regia 
regina . 
quod regia ivno monstrarat monstro dederat . 
et ut 
diximus tangit historiam . 
acris equi epitheton magis aptum equis , 
ut canibus blandis , quia natura blandi sunt . 
et facilem victu propter bovem : quod licet nunc non 
dicat , tamen ex historia sumit . 
'facilem' autem , copiosam , divitem . 
Terentius quam vos facillime agitis . 
hic templum ivnoni ingens superius dictum est quod Vergilius 
ubique lucos consecratos velit accipi , unde tamquam in loco sacro inducit 
Didonem Iunoni templa construere . 
morem autem Romanum veterem tangit : 
antiqui enim aedes sacras ita templa faciebant , ut prius per augures locus 
liberaretur effareturque , tum demum a pontificibus consecraretur , ac 
post ibidem sacra edicerentur . 
erant tamen templa in quibus auspicato 
et publice res administrarentur et senatus haberi posset , erant tantum 
sacra . 
hic ergo et sacrum templum , quod in luco , id est in loco sacro 
conditur , docet , et administrari in templo rem publicam subsequentibus 
versibus indicat 'iura dabat legesque viris operumque laborem p. a. i . 
a. s. t.' alibi tantum sacra esse templa , alibi omnia †ubi agi posse , 
locis suis monstrabitur. sidonia licet <et> 
Sidon civitas sit Phoenices , 
tamen hic pro Tyria posuit . 
sane quidam opportune hic Sidoniam 
volunt positam , ut ostenderet locupletem : Sidonii enim locupletes habiti 
sunt , ut Sidonias ostentat opes . 
donis opulentum et numine divae aut simulacrum 
quoque aureum fuit et numen pro simulacro posuit , ut media inter 
numina divum . 
hinc Cicero sese iam ne deos quidem ad quos 
confugerent habere ; 
aut vult ostendere plenum esse praesentia 
numinis templum : aut certe venerabile numine . 
aerea vel quod aes magis veteres in usu habebant , vel 
quod religioni apta est haec materies , denique flamen Dialis aereis 
cultris tondebatur : [aut quia vocalius ceteris metallis , aut quia medici 
aere quaedam vulnera curant , aut dicit quia veteres magis aere usi 
sunt] aut certe aerea saecula significantur : nam ut Hesiodus dicit , 
tempore quo haec gesta sunt aereum saeculum fuit . 
nexaeque 
aere trabes multi 'nixae' legunt , non 'nexae' , iuxta Varronem qui ait 
trisulcae fores , pessulis libratae , dehiscunt , graves atque innixae 
in cardinum tardos turbines . 
quidam trabes aeneas putant 
ipsum templum xalki/oikon significari . 
versus sane ipse hypermetros est . 
foribus fores proprie dicuntur quae foras aperiuntur , 
sicut apud veteres fuit ; 
valvae autem sunt , ut dicit Varro , quae 
revolvuntur et se velant . 
ianua autem est primus domus ingressus , 
dicta quia Iano consecratum est omne principium . 
cetera 
intra ianuam ostia vocantur generaliter , sive valvae sint , sive fores : 
quamvis usus ista corruperit . 
cardo 'cardo' dictus quasi cor 
ianuae , quo movetur . 
stridebat aenis ad sua rettulit tempora . 
cautum enim fuerat post proditum hostibus a Tarpeia virgine Capitolium , 
ut aerei cardines fierent , quorum stridor posset aperta 
ostia omnibus indicare . 
hoc primum in luco secuta sunt enim et alia , quae detraxere 
formidinem . 
timorem multi quaerunt , cur post visam 
matrem quicquam timuerit : quod tamen alii sic solvunt , ut dicant , 
ne tunc quidem Aeneam Venerem quam viderat esse credidisse , 
cuius , ut ipse putabat , agnitae nulla verba perceperat . 
sed vera 
solutio haec est : Venus nihil de Afrorum moribus , unde nunc formidat 
Aeneas , sed de classe liberata dixerat filio . 
vel quia non in 
totum Aeneas matris fiducia confirmandus est , ne nihil supersit magnanimitati 
et laudibus viri fortis. sciendum tamen est in Vergilio 
interdum validiora esse obiecta purgatis , vel contra , ut hoc loco . 
leniit quartae coniugationis tempus praeteritum perfectum 
vel in 'vi' iunctam exit , vel sublata digammo in 'ii' pro nostro 
arbitrio , ut lenivi lenii , audivi audii . 
sane cum in 'vi' exit , paenultima 
longa est et ipsa accentum retinet ; 
cum vero in 'ii' , paenultima 
brevis est et perdit accentum , quia , ut supra diximus unius 
ob noxam , quotiens vocalis vocalem sequitur detrahit longitudinem 
praecedenti ; 
sed hoc in metro , ubi necessitas cogit ; 
nam in prosa 
et naturam suam et accentum retentat . 
nunc ergo 'leniit' tertia a 
fine habet accentum , quia paenultima brevis est . 
sane plerumque 
accentum suum retinet etiam sermo corruptus , ut Mercuri Domiti 
Ovidi tertia a fine habere debuit accentum , quia paenultima brevis 
est , sed constat haec nomina apocopen pertulisse : nam apud maiores 
idem erat vocativus qui et nominativus , ut hi Mercurius et o 
Mercurius : unde 'cu' licet brevis sit , etiam post apocopen suum 
servat accentum . 
avsus bene 'ausus' , quia inter incerta satis audacter 
salus speratur . 
adflictis 'de adflictis' ; 
nec enim esse septimus 
casus potest . 
confidere <et> 
fido et confido dativum regit , ut 
et fidere nocti . 
sane optima figura est quae numquam a principalitate 
discedit , ut atque humiles habitare casas accusativo 
iunxit , quia habeo domum dicimus , unde est habito frequentativum . 
sub templo hoc est in templo , ut supra . 
reginam opperiens aut quam intellegebat esse venturam 
ex artificum festinatione : aut certe videndae reginae occasionem 
requirens . 
quae fortuna felicitas . 
et 'quae' hic admirandi 
significatus . 
artificumque manus inter se hoc est , habebat artificum 
conparationem . 
'inter se' autem inter se certantium , an aliquid 
tale . 
ex ordine hoc loco ostendit omnem pugnam esse depictam , 
sed haec tantum dicit quae aut Diomedes gessit aut Achilles : 
per quod excusatur Aeneas , si est a fortibus victus . 
sane pugna 
est temporale certamen , idem et proelium significat ; 
bellum autem universi 
temporis dicitur , ut Punicum , Mithridaticum . 
Sallustius ita 
sperat pugnam illam pro omni bello futuram . 
Livius ni Pyrrhus 
unicus pugnandi artifex magisque in proelio , quam bello 
bonus . 
totum vulgata per orbem quia Europa intulit , Asia 
passa est , Africa iam depingit . 
atridas Atrei filios , Agamemnonem et Menelaum ; 
sed 
usurpatum est , nam Plisthenis filii fuerunt . 
saevum ambobus 
achillem atqui tres dixit , sed Atridas pro uno accipe , quos unius 
partis constat fuisse . 
an 'ambobus' Agamemnoni tantum et Priamo ? 
an ambobus exercitibus ? 
Graecis propter suam de Briseide iniuriam , 
Troianis propter Helenam , et 'ambobus' pro utrisque †arte hunc . 
plena laboris plenus genetivo melius iungitur , ut Terentius 
plenus rimarum sum . 
Plautus dedecoris pleniorem (Mil . 
512) . 
en priamus laus picturae est , per quam non imago , sed 
prope ipse ostenditur Priamus . 
sunt hic etiam sva praemia 
lavdi ut supra diximus , omnis Aeneae sollicitudo de moribus 
Afrorum est , quam nunc picturae contemplatione deponit . 
qui enim 
bella depingunt , et virtutem diligunt et miseratione tanguntur . 
sva id est congrua , ut strueremque suis altaria donis . 
lavdi 
virtuti , ut primam merui qui laude coronam . 
mortalia adversa , quibus constat subiacere mortales . 
alii mortales casus accipiunt , vel absolute ta\ a)nqrw/pina . 
solve metum collectio est . 
nam ubi virtus praemia , 
adversa miserationem merentur , rite formido deponitur . 
feret 
pro adferet . 
et hic reddidit hoc primum in luco nova res oblata 
timorem leniit . 
inani epitheton est picturae , aut quia caret corporum 
quae imitatur plenitudine , aut quia nullius est utilitatis , sed tantum 
delectat ; 
nam apud veteres mataiotexni/a vel yeudotexni/a dicta est . 
'pascit' autem delectat , ut non animum modo uti pascat prospectus 
inanem ; 
vel ut quidam volunt ad stupentis animum rettulit , 
qui vel inanibus commovebatur . 
multa gemens graecum est polla\ stena/zwn. largoque 
umectat flvmine vvltum tapinosis est quia dixit 'umectat' . 
'largo' 
nam 'flumine' est fluore , id est fluxu ipso . 
pergama circum abusive ; 
non enim circa Pergama , hoc 
est arcem , sed circa Troiam bella gerebantur . 
Troianae ivventus definitio est Hectoris , ut Catillusque 
acerque Coras , Argiva iuventus . 
et re vera sic paene 
ubique Homerus ponit , ut Hectori tantum vel Achilli totus cedat 
exercitus . 
hac phryges bene ubique Vergilius pro negotii qualitate 
dat Troianis et nomina . 
nam timidos Phrygas vocat , ut hoc 
loco , item o vere Phrygiae , neque enim Phryges ; 
Dardanidas 
generosos , ut Dardanidae magni genus alto a sanguine divum ; 
Laomedontiadas perfidos , ut nondum Laomedonteae sentis 
periuria gentis ; 
Troas fortes , ut Troes agunt , princeps turmas 
inducit Asilas ; 
Hectoreos quoque fortes , ut nunc nunc 
insurgite remis , Hectorei socii . 
cristatus achilles secundum 
Homerum , qui dicit in Achillis cristis terribile quiddam fuisse . 
'cristatus' autem participium est derivatum a genere feminino . 
nec procul hinc rhesi Rhesus rex Thraciae fuit , <ut]2 
quidam tradunt Martis , ut alii Hebri vel Strymonis et Euterpes Musae 
filius : qui cum ad Troiae venisset auxilia clausisque iam portis 
tentoria locavisset in litore , Dolone prodente Troiano , qui missus 
fuerat speculator , a Diomede et Vlixe est interfectus , qui et ipsi 
speculatum venerant ; 
abductique sunt equi , quibus pendebant fata 
Troiana , ut , si pabulo Troiano usi essent vel de Xantho Troiae fluvio 
bibissent , Troia perire non posset . 
primo somno prima parte noctis , ut libra die somnique 
pares ubi fecerit horas . 
aut 'primo somno' , ut graviorem 
ostenderet somnum ; 
aut prima nocte , quia ante Rhesus in Troia non 
fuerat . 
tydides Diomedes . 
et bene Vlixen celat propter Aeneam , 
ut supra diximus , aut quia secundum Homerum occidente Diomede 
cadavera vlixes trahebat . 
ardentes et candidos significat et veloces , ut pernicibus 
ignea plantis . 
si ignea velox est , sine dubio et ardens . 
xanthum fluvium Troiae . 
parte alia fugiens amissis troilus armis 'parte alia' 
scilicet templi . 
et veritas quidem hoc habet : Troili amore Achillem 
ductum palumbes ei quibus ille delectabatur obiecisse : quas cum 
vellet tenere , captus ab Achille in eius amplexibus periit . 
sed hoc 
quasi indignum heroo carmine mutavit poeta . 
fugiens fugere volens 
accepto iam vulnere . 
amissis armis vel aetatis inbecillitate , vel 
vulneris dolore †incipientibus . 
infelix multi hoc loco distinguunt et subiungunt 'puer 
atque inpar congressus Achilli' , ut ex eo inparem ostendat , quod puer ; 
sed tamen etiam si iungas 'puer' , unus est sensus . 
atque inpar 
ac si diceret , etiam si puer non esset . 
congressus achilli congredior 
tibi antiqui dicebant , sicut pugno tibi , dimico tibi . 
hodie 
dicimus congredior tecum , pugno tecum , dimico tecum . 
fertur equis trahitur. currv curribus falcatis usos esse 
maiores et Livius et Sallustius docent . 
potuerunt ergo et simplicibus . 
resupinus resupinus quo modo hastam trahebat ? 
sed intellegitur 
Achillis hastam transisse per pectus et a parte qua ferrum est a 
tergo trahi. inani sine rectore ; 
nam corpus haerebat . 
lora tenens tamen quamquam mortuus . 
versa tracta , ut Plautus inveniam omnia versa , 
sparsa . 
venit autem ab eo quod est verror . 
inscribitur dilaceratur , 
ut Plautus corpus tuum virgis ulmeis inscribam . 
hasta hostili scilicet , quam sicut dictum est transfixus trahebat . 
interea dum haec geruntur . 
et satis opportune a matribus 
festinatur ad templum , ut alibi nec non ad templum summasque 
ad Palladis arces . 
interea ad templum cum Diomedes 
auxilio Minervae plurimos Troianorum fudisset , Helenus , Priami filius , 
vates monuit , ut Minervae numen exoraretur , et cum precibus deae 
ponerent vestem quam regina speciosissimam habebat , id est peplum , 
unde post Minervae palla peplum appellata est . 
dea tamen , memor 
iudicii Paridis , Troianis infesta permansit . 
et mire in pictura †temporali 
adverbio quamvis non possit. non aequae id est iniquae , 
infestae . 
litotes figura est , ut alibi et vacuis Clanius non aequus 
acerris . 
passis participium est ab eo quod est 'pandor' . 
ideo 
autem non facit 'pansus' , quia plerumque 'n' , quod in prima verbi 
positione invenitur , in praeterito participio non est . 
de qua re 
euphonia iudicat , ut ab eo quod est 'tundor' et 'tunsus' facit , ut 
tunsae pectora palmis , et 'tusus' , ut non obtusa adeo gestamus 
pectora Poeni . 
sciendum tamen est , licet alia euphoniae 
causa varientur vel in generibus vel in numeris , 'nactus' tamen et 
'passus' 'n' penitus numquam accipere . 
peplumque ferebant 
peplum proprie est palla picta feminea Minervae consecrata , ut 
Plautus numquam ad civitatem venio , nisi cum infertur 
peplum . 
hodie tamen multi abutuntur hoc nomine . 
suppliciter tristes ut decet rogantes . 
et bene addidit 
'suppliciter' , quia et per iracundiam , et per gravitatem , et per religionem , 
et per dolorem tristes sumus . 
suppliciter tristes] hoc 
est rogantes cum tristitia. tunsae pectora ut oculos suffusa . 
aversa irata significat. nec enim poterat convertere se 
simulacrum . 
sic alibi talia dicentem iamdudum aversa tuetur 
si tuetur , quomodo aversa , nisi iratam intellegas ? 
ergo aversa ad 
animum refertur . 
ter circum iliacos] hoc ad Aeneam referendum est , qui sciebat . 
ter circum iliacos apud auctores multa ad sensum , non 
ad aspectum possunt referri . 
tertio enim tractum intellegere possumus , 
non in pictura conspicere . 
unde est et illud mulcere 
alternos et corpora fingere lingua . 
aut certe tale erat in 
pictura corpus , ut in eo appareret frequentis raptationis iniuria . 
sane 
huius rei ordo talis est . 
Patroclus cum iratum Achillem propter Briseidem 
sublatam ut adversum Troianos pugnaret exorare non posset , 
petit ab eo arma quae Peleo Vulcanus fecerat ; 
quibus indutus dum 
Achilles crederetur , fugatis Troianis omnibus etiam plurimos interemit , 
ipse vero ab Hectore occisus est . 
quo dolore Achilles conpulsus , inpetratis 
per matrem a Vulcano armis , Hectorem proelio superatum peremit , 
eiusque corpus ad currum religatum circa muros Ilii traxit , quod 
post placatus auro repensum Priamo reddidit. raptaverat bene 
forma usus est frequentativa , per quam ostendit quod per numerum 
dixerat . 
exanimum exanimus et exanimis dicimus , sicut unanimus 
et unanimis , inermus et inermis . 
ergo pro nostro arbitrio aut secundae 
erunt declinationis , aut tertiae ; 
sed a tertia ablativum singularem 
in i mittunt , quia communis sunt generis . 
exanimis autem 
est mortuus , ut hic indicat locus , exanimatus vero timens , ut exanimata 
sequens inpingeret agmina muris . 
vendebat ingenti 
arte utitur verbis : nam hoc loco , quia pingi potuit , praesens 
tempus posuit , superius , quia pingi non potuit , sed referri , perfecto 
exsecutus est tempore dicendo 'raptaverat' , non 'raptabat' . 
tum vero ingentem gemitum iam enim superius eum 
lacrimasse dixerat : hoc ergo addidit visum Hectoris corpus , ut etiam 
graviter gemeret . 
non ergo tum primum , sed tum maxime . 
ut currus quo tractus est . 
amici autem plus est , 
quam si Hectoris diceret . 
alibi parvumque patri tendebat 
Iulum , cum potuerit dicere 'mihi' . 
manus inermes aut sine sceptro , aut supplices , ut dextras 
tendamus inermes : quod tractum est de historia ; 
qui enim 
se dedunt , inermes supplicant . 
aut re vera inermes tunc ; 
contra 
Pyrrhum enim processit armatus . 
sane per transitum historiam 
tetigit , quia constat Priamum , cum ad supplicandum tentorium 
Achillis fuisset ingressus , dormientem Achillem excitavisse , ut pro 
filii corpore rogaret eum , cum eum potuisset occidere : licet hoc 
Homerus propter Achillis turpitudinem supprimat . 
se quoque principibus permixtum agnovit achivis aut 
latenter proditionem tangit , ut supra diximus : ut excusatur ab ipso 
in secundo Iliaci cineres et cetera : aut virtutem eius vult ostendere ; 
nimiae enim fortitudinis est inter hostium tela versari , ut Sallustius 
Catilina longe a suis inter hostilia cadavera repertus est . 
Cornutus tamen dicit versu isto vadimus inmixti Danais hoc 
esse solvendum . 
eoas 'e' naturaliter longa est , fit tamen brevis interdum 
cum eam vocalis sequitur , ut primo surgebat Eoo . 
nigri memnonis 
arma quia Tithonus , frater Laomedontis , raptus ab Aurora 
filium suum Memnonem ex ipsa progenitum , inlectus dono vitis 
aureae Priamo ad Troiae misit auxilia . 
qui congressus cum Achille 
ab eo est interemptus , cuius mortem mater Aurora hodieque matutino 
rore flere dicitur. 'nigri' autem dixit Aethiopis , unde prima consurgit 
Aurora . 
arma Vulcania , ut ille indicat versus te potuit 
lacrimis Tithonia flectere coniunx . 
ducit amazonidum hoc est quod supra dixit videt Iliacas 
ex ordine pugnas . 
Homerus enim haec omnia tacuit quae 
facta sunt post Hectoris mortem . 
'Amazonidum' autem derivatio 
est pro principalitate , sicut Scipiadas duros bello pro Scipionibus . 
sane Amazones dictae sunt vel quod simul vivant sine viris , 
quasi a(/ma zw=sai , vel quod unam mammam exustam habeant , quasi 
a)/neu mazou= . 
has autem iam non esse constat , utpote extinctas 
partim ab Hercule , partim ab Achille . 
peltis scutis brevissimis 
in modum lunae iam mediae . 
lunatis autem participium a feminino 
genere derivatum . 
penthesilea furens furentem ideo dixit , quia sororem 
suam in venatione confixit simulans se cervam ferire . 
sed hoc per 
transitum tangit , nam furor bellicus intellegitur . 
an 'furens' , quia 
maiora viribus audebat . 
haec tamen Martis et Otreres filia fuit , quam 
Achilles cum adversum se pugnantem peremisset post mortem eius adamavit 
eamque honorifice sepelivit . 
'ducit' autem et 'ardet' ad laudem 
picturae pertinet . 
avrea amphibolon est hoc loco , utrum ipsa aurea , an 
aurea cingula . 
sciendum tamen plerumque amphiboliam metri ratione 
dissolvi , ut aurea composuit sponda Dido 'aurea' : si enim ad 
spondam referas , non stat versus . 
subnectens subnexa habens . 
exertae nudatae ; 
nudant enim quam adusserint mammam . 
virgo et sexum ostendit et aetatem . 
virgo] plus dixit , 
quam si feminam diceret . 
figuram tamen Graecam facit . 
dum stupet aut absolute , aut dum haec stupet. obtutu 
aspectu . 
in uno in unoquoque , hoc est singula mirabatur . 
forma ut pulchra prole . 
incessit ut incedunt pueri ; 
sed hic 'intervenit'. stipante 
caterva ad hoc tantum sequens pertinet comparatio , quam vituperant 
multi , nescientes exempla vel parabolas vel conparationes 
adsumptas non semper usquequaque congruere , sed interdum omni 
parte , interdum aliqua convenire . 
evrotae ripis fluvii Laconicae . 
cynthi montis Deli , 
in quo natam constat Dianam . 
sane Dianam veteres ideo melius 
producebant , quia sub divo dea sit venandi gratia . 
exercet diana choros hoc non ad conparationem pertinet , 
sed est poeticae descriptionis evagatio , quia chori nec personis 
hic nec locis congruunt ; 
saltantium enim et cantantium dicuntur . 
mille 
finitus numerus pro infinito ; 
nam de nympharum numero varia est 
opinio . 
oreades nymphae montium Oreades dicuntur , silvarum 
Dryades , quae cum silvis nascuntur Amadryades , fontium Napeae 
vel Naides , maris vero Nerei+des . 
tacitum maior enim est taciturnitatis adfectus , ut supra 
haec secum . 
sic Terentius ut mecum tacita gaudeam . 
tacitum pro tacite , ut tacitumque obsedit limen Amatae ; 
aut tacita 
gaudet. pertemptant modo vehementer temptant . 
alibi leviter , 
ut blanda vicissim gaudia pertemptant mentem . 
sunt enim 
multa quae pro locis intelleguntur , ut 'inpotens' et satis et minus 
et nihil potens significat . 
instans operi zeugma est ad sequentia 
pertinens . 
regnisque futuris regnaturae Carthagini ; 
nam ipsa iam 
regnabat . 
tum foribus divae instans praecipue foribus . 
et hoc 
loco distinguendum est ; 
magno enim studio et labore templorum 
fores fiebant , quas quibusdam insignibant historiis , ut in foribus 
letum Androgei , item in foribus pugnam ex auro solidoque 
elephanto . 
quamvis quidam iungant 'tum foribus divae media 
testudine templi' , ut unum intellegas tectum templi et pronai : 
quod si est , sub medio tecto sunt fores . 
sed prima melior expositio 
est . 
testudine camera incurva , id est fornicata , quae secundum 
eos qui scripserunt de ratione templorum , ideo sic fit , ut simulacro 
caeli imaginem reddat , quod constat esse convexum . 
quidam tradunt 
apud veteres omnia templa in modum testudinis facta , at vero sequenti 
aetate divinis simulacris positis , nihilominus in templis factas esse 
testudines , quod Varro ait , ut separatum esset , ubi metus esset , ubi 
religio administraretur . 
bene ergo , cum de templo loqueretur , addidit 
ei testudinem . 
idem Varro de lingua Latina ad Ciceronem in aedibus 
locus patulus relinquebatur sub divo , qui si non erat 
relictus et contectus erat , appellabatur testudo . 
Cicero in 
Bruto commentatum in <quadam testudine cum servis litteratis 
fuisse> . 
quidam testudinem locum in parte atrii volunt adversum 
venientibus . 
alii hunc ordinem volunt 'tum foribus divae templi resedit , 
media scutorum testudine' , quia saepta armis erat . 
hoc sane genus 
fabricae ab animalis similitudine quae testudo vocatur captum est : 
de qua fabula talis est . 
virgo quaedam nomine Chelone , linguae 
inpatientis fuit . 
verum cum Iuppiter Iunonem sibi nuptiis iungeret , 
praecepit Mercurio , ut omnes deos et homines atque omnia animalia 
ad nuptias convocaret . 
sed omnibus quos Mercurius monuerat convenientibus , 
sola Chelone , irridens et derogans nuptiis , nectens moras 
adesse contempsit . 
quam cum Mercurius non venisse notavisset , denuo 
descendit ad terras et aedes Chelones supra fluvium positas praecipitavit 
in fluvium ipsamque Chelonen in animal sui nominis vertit , 
quam nos Latine testudinem dicimus , fecitque , ut pro poena dorso 
tectum , velut domum suam prona portaret : unde incurvatis aedificiis 
hoc nomen inpositum est . 
saepta armis satellitum scilicet . 
vel ut quidam volunt pro 
armatis , ut feta armis. solio solium proprie est armarium uno 
ligno factum , in quo reges sedebant propter tutelam corporis sui , 
dictum quasi solidum . 
modo iam abusive sellam regalem intellegimus . 
alte alto fulta suggestu. ac si diceret , in tribunali . 
subnixa pro subnisa , ut supra diximus . 
alii pro innixa accipiunt . 
ivra dabat legesque viris ius generale est , sed lex 
iuris est species : non est ergo iteratio . 
et bene 'dabat' ; 
primi enim 
Locri scriptis usi sunt legibus , nam superior aetas contenta fuit moribus . 
quod autem dixit 'viris' , ad Didonis pertinet laudem , et separatim 
enuntiandum , ut sit maior admiratio . 
sorte trahebat proprie locutus est ; 
trahuntur enim 
sortes , hoc est educuntur . 
et bene tam regnantis quam aedificantis 
urbem inplere ostendit officium . 
concursu accedere magno cum magna Afrorum multitudine . 
et hoc est quod formidat Aeneas , incertus qua eos mente 
comitentur . 
dispulerat segregaverat . 
et magna est inter 'di' et 'de' 
differentia , ut diximus . 
penitus longe a regina remotos : quae 
res etiam insolentes custodes litorum facit . 
obstipvit et ad mirationem et ad timorem hic pertinet 
sermo , quo dicenda praeoccupat . 
perculsus ad utrumque pertinet . 
laetitiaque metuque laetitia propter socios , metu propter 
concursum . 
vel quod incerti erant de voluntate Didonis . 
avidi 
conivngere pro 'ut coniungerent' , vel ad coniungendum avidi . 
ardebant cupiebant , ut formosum pastor Corydon 
ardebat Alexim . 
ardeo autem et accusativum regit et ablativum . 
res incognita id est qua adfectione Poenorum populus 
conveniret . 
dissimulant dissimulamus nota , simulamus ignota , ut 
Sallustius simulator ac dissimulator . 
quae fortuna utrum prospera , an adversa ? 
et hic ostenditur , 
unde sit metus . 
cuncti nam lecti navibus bene addidit 'lecti' , ne penitus 
omnes intellegeres . 
nonnulli tamen 'lectis navibus' legunt : 
quod et si sit , hypallage est , et illuc sensus recurrit . 
et sciendum , 
plerumque ut hoc loco addi aliquid generalitati et fieri specialitatem . 
item si dicas 'omnes scolastici laborant' , generalitas est ; 
si 
addas 'isti' , fit specialitas , ut Sallustius transgressos omnis recipit 
mons Balleia prudenter addidit 'transgressos' . 
cuncti 
non idem significat quod omnes . 
Cicero saepe ait cuncti atque omnes , 
quia omnes non statim sunt cuncti , nisi idem simul sunt iuncti . 
orantes veniam pacem propter incendium navium . 
et 
proprie verbum pontificale est : unde est tu modo posce deos veniam 
et paulo post pacemque per aras exquirunt . 
dicta 
autem venia ad eliciendam misericordiam ; 
meretur enim benivolentiam 
numinum qui , licet innocens sit , veniam tamen tamquam peccaverit 
petit : unde est confessio illa in Terentio quid meritu's ? 
crucem (An . 
622) . 
orantes veniam] venia quidem pro culpa petitur , sed 
nunc beneficium . 
aliqui tamen veniam pro inpunitate accipiunt , nam 
mox addidit 'prohibe infandos a navibus ignes' . 
maximus ilioneus rebus omnibus maximus ; 
nec enim aliquid 
addidit . 
ergo et aetate et honore et facundia et omni virtute accipiunt . 
et non sine causa ipsum ubique inducit loquentem ; 
ut enim 
Homerus dicit , Phorbas pater Ilionei semper Mercurio deo eloquentiae 
favente pugnavit , ut Horatius Mercuri facunde nepos Atlantis . 
merito ergo huic datur eloquentia . 
placido sic pectore 
coepit more suo uno sermone habitum futurae orationis expressit . 
bene ergo 'placido' , ne timore consternatus videretur , quem ideo aetate 
maximum et patientem ostendit , ut ei auctoritas et de aetate et de 
moribus crescat . 
ergo 'placido' ad placandum apto ; 
et definitio est 
oratoris , qui talem se debet componere , qualem vult iudicem reddere . 
o regina secundum artem rhetoricam id ei dat quod 
vult inpetrare . 
nam eam per laudem benivolam reddidit . 
quae 
benivolentia in principiis controversiarum secundum praecepta rhetorica 
quattuor modis conciliatur : a iudicum persona , a nostra , ab adversariorum , 
a re ipsa . 
quod hic invenitur : a iudicum persona 'o regina 
novam c. c. I. u.' , a sua persona 'Troes te miseri' et cetera , ab adversariorum 
'quod genus hoc hominum' , a re ipsa 'hospitio prohibemur 
harenae' . 
post praeparatam igitur benivolentiam et ex sua persona 
miseratione commota adhibet preces 'prohibe infandos a navibus i. p. p . 
g. e. p. r. a.' an possint ? 
'non ea vis animo n. t. s. v.' quo ergo ibatis ? 
'est locus Hesperiam G. c. d.' et cur huc venistis ? 
'cum subito adsurgens 
f. n. O.' ne autem possint timeri , ait 'pauci vestris adnavimus oris' . 
an gratiam referant ? 
'officio nec te certasse priorem paeniteat' . 
quod 
autem Aeneam laudat , occulte etiam terrorem incutit dicendo 'nec bello 
maior et armis' . 
dicit etiam esse qui vindicent , si fiat iniuria 'sunt 
et Siculis regionibus u. a. q. T. q. a. s. c. A.' an recessuri sint ? 
'quassatam 
ventis liceat subd . 
c.' et subiunxit , etiamsi regem amisimus et 
Italiam non petimus , tamen ad Siciliam necessario discedemus 'si datur 
Italiam s. e. reliqua . 
sin absumpta salus e. t. p. o. T. p. h. L. n . 
s. i. r. I. at freta Sicaniae saltem' . 
novam urbem iuxta Poenorum 
opinionem dixit , qui novam civitatem Carthaginem dicunt . 
ivstitia bene consideravit sexum ; 
nec enim 'virtute' poterat 
dicere . 
gentes non Carthaginiensium , sed circumiacentium 
barbarorum. frenare continere , ut contra et Numidae infreni 
cingunt . 
troes te miseri tacitis occurrit quaestionibus , ne ad 
populationem venisse videantur more qui tunc vigebat . 
et videtur 
aliud ad dignitatem , aliud ad miserationem protulisse. ventis maria 
omnia vecti per maria . 
et est contra illud , sicut dictum est , 
cur ad Africam venerint . 
parce pio generi quotiens invidiosae sunt praesentes 
personae , rhetoricum est ad alias confugere , ut hoc loco confugit 
ad genus . 
et propius vicinius scilicet , ut tamquam victi accipiantur , 
non tales omnes credantur , qualis Paris fuit in Spartae 
expugnatione raptuque Helenae . 
nam historiae hoc habet veritas , 
non voluntate Helenam secutam , sed expugnata raptam civitate , 
unde et recipi meruit a marito . 
tangit autem hoc latenter Vergilius 
illo loco me duce Dardanius Spartam expugnavit adulter . 
ergo bene non nos , sed res nostras dixit . 
populare quia apud veteres haec erat maxime causa navigandi . 
sane antiqui et populo et populor dicebant , unde est 'populare' 
et populatque ingentem farris acervum curculio . 
nunc 
tamen passiva tantum utimur declinatione . 
quidam 'populare' pro 
ad populandum vel pro populatum accipiunt . 
vertere pro advertere . 
non ea vis animo argumentum ab inpossibili sicut dictum 
est , ut quid Troes potuere ? 'vis' autem est possibilitas . 
non 
ea vis animo] id est , nec volumus nec possumus . 
est locus conparatione orbis totius Italia locus est ; 
nam 
provincia locus non potest dici . 
minus est autem 'quam' vel 'quem 
locum' , ut urbs antiqua fuit . 
aut ideo 'locus' , ut ostendat parvo 
posse esse contentos. hesperiam Hesperiae duae sunt , una quae 
Hispania dicitur , altera quae est in Italia . 
quae hac ratione discernuntur : 
aut enim Hesperiam solam dicis et significas Italiam , aut 
addis 'ultimam' et significas Hispaniam , quae in occidentis est fine , 
ut Horatius qui nunc Hesperia sospes ab ultima . 
et haec est 
vera Hesperia , ab Hespero dicta , id est stella occidentali . 
ceterum 
Italia Hesperia dicitur a fratre Atlantis , qui pulsus a germano Italiam 
tenuit eique nomen pristinae regionis inposuit , ut Hyginus 
docet . 
grai cognomine dicunt bene 'Grai' , ut et ipsa cognoscat , sicut 
in octavo Electra , ut Grai perhibent , Atlantide cretus . 
antiqua nobilis ; 
nec enim nova esse potest , licet primam 
terram suam esse dicant Athenienses . 
potens armis dicendo 'potens 
armis' , Troianos laudavit , ut ostenderet , non se bellicosam timere provinciam . 
ubere glebae 'uber' proprie est fecunditas . 
et bene 
Italiae virtutem fecunditatemque conlaudat , ne Africam petisse 
videantur . 
oenotri colvere viri deest 'quam' . 
Oenotria autem dicta 
est vel a vino optimo , quod in Italia nascitur , vel ut Varro dicit 
ab Oenotro , rege Sabinorum †quia alii partem Italiae Oenotriam 
tradunt ex Arcadia profectum in Italiam venisse cum Pelasgis et eam 
sibi cognominem fecisse . 
fama subaudimus 'est' . 
minores maiores 
et minores quotiens de genere dicimus numeri sunt tantum 
pluralis . 
Italiam Italus rex Siciliae ad eam partem venit in qua 
regnavit Turnus , quam a suo nomine appellavit Italiam : unde est 
fines super usque Sicanos non usque ad Siciliam ; 
nec enim 
poterat fieri ; 
sed usque ad ea loca , quae tenuerunt Sicani , id est 
Siculi a Sicano , Itali fratre . 
alii Italiam a bubus quibus est Italia 
fertilis , quia Graeci boves i)talou\s , nos vitulos dicimus ; 
alii a rege 
Ligurum Italo ; 
alii ab advena Molossio ; 
alii a Corcyreo ; 
alii a Veneris 
filio , rege Lucanorum ; 
alii a quodam augure , qui cum Siculis 
in haec loca venerit †quamque his regionem inauguraverit ; 
plures% 
atare tenari nepote desatura Minois , regis Cretensium , filia Italiam 
dictam . 
hic cursus vel iste cursus , vel pro illuc . 
et cursus verbum 
nauticum est , ut hunc cursum Iliacas vento tenuisse carinas . 
cum subito si 'subito fluctu' , nomen est , si per se 'subito' , 
adverbium. cum subito adsurgens fluctu nimbosus orion 
Oenopion rex cum liberos non haberet , a Iove Neptuno Mercurioque , 
vel ut quidam tradunt , non Neptuno , sed Marte , quos hospitio susceperat , 
hortantibus , ut ab his aliquid postularet , petiit , ut sibi concederent 
liberos . 
illi intra corium immolati sibi bovis urina facta 
praeceperunt , ut obrutum terra conpletis maternis mensibus solveretur . 
quo facto inventus est puer , cui nomen ab urina inpositum 
est , ut *ou)ri/wn diceretur , quod Dorica lingua commutatum est , ut 
ou diphthongus in w converteretur . 
quod autem plerumque prima 
syllaba brevis invenitur , ut hoc loco , cum sit naturaliter longa , 
Graecae rationis est ; 
nam detractio fit u litterae et o remanet brevis , 
quo modo ou)/rea/ te skio/enta pro o)/rea , poi/hson pro po/hson . 
et hoc , quia aut w est naturaliter longa , aut ou diphthongus ; 
ceterum 
si sit in proprio nomine dichronos , ut omnes Latinae sunt , 
propriorum nominum abutemur licentia , ut in artibus lectum est . 
Orion ergo postea venator factus , velut trium parentum viribus fisus , 
dum vellet cum Diana concumbere , ut Horatius dicit , eius sagittis 
occisus est , ut Lucanus , inmisso scorpione periit , et deorum miseratione 
relatus in sidera signum famosum tempestatibus fecit . 
veri 
similius autem est a scorpione interemptum , quo oriente occidit , 
quia et scorpionem tamquam ultorem pudicitiae Diana inter sidera 
collocavit : cuius chelae amputatae aliud signum fecerunt ; 
nam ipsae 
sunt libra . 
sane ipse Orion magnitudine sua multis oritur diebus , 
et ideo eius etiam apud peritos est incerta tempestas : unde dictum 
est 'cum subito adsurgens' ad excusationem non praevisae tempestatis . 
et multi superfluo quaerunt , cur ortus commemoretur Orionis , 
cum sit inmissa a Iunone tempestas . 
sed Ilioneus ista non novit 
quae a poeta supra dicta sunt , per musam , ut diximus , cognita . 
et constat numina nisi inventa occasione nocere non posse : quod in 
omni suo opere Vergilius diligenter observat . 
bene autem 'nimbosus' , 
qui et ortu suo et occasu tempestates conmovet , sicut ait Horatius 
qua tristis Orion cadit ; 
et quia hoc signum ibi est , ubi Hyades 
circa frontem Tauri . 
in vada caeca incognita , latentia . 
procacibus avstris 
perseverantibus . 
et procax proprie petax est , nam procare est 
petere , unde et proci [petitores] dicuntur . 
alii 'procacibus' inpudentibus 
tradunt . 
perque undas superante salo elevato mari et in undas 
diviso , ut solet in tempestate . 
'salo' autem venit ab eo quod est 
hoc salum sali , nam sale tabentes ab eo quod est hic sal salis . 
perque invia saxa 'invia' , id est aspera , inmania . 
unde et 
Dido paulo post 'quae vis inmanibus adplicat oris' ? 
non enim suos 
vituperat , sed naturam litoris culpat . 
huc pauci vult intellegi , ut quidam tradunt , superesse et 
alios qui sunt in futuro vindices , si isti fuerint laesi ; 
nam hoc est 
quod ait 'dispulit' , id est dispersit. adnavimus oris elegit verbum 
aptum naufragio ad eliciendam misericordiam : quamvis et de navibus 
'natat' lectum sit , ut natat uncta carina . 
adnavimus adnatavimus 
per syncopen , quotiens syllaba de medio subtrahitur . 
et bene 
'adnavimus' , quasi vix et opportune . 
quod genus hoc hominum ? ? rhetorice vituperaturus mores 
non ad Didonem loquitur , sed ad tertiam se confert personam . 
quaeve hunc tam barbara morem p. p. bene mores accusat terrae , ut humanitas 
patriae potius esse videatur . 
hospitio prohibemur harenae ut alibi litusque rogamus ; 
occupantis est enim possessio litoris . 
unde ostenduntur crudeles 
qui etiam a communibus prohibeant . 
hospitio prohibemvr 
harenae ut alibi litusque rogamus innocuum . 
litus enim iure 
gentium commune omnibus fuit et occupantis solebat eius esse possessio . 
Cicero in Rosciana nam quid est tam commune , quam spiritus 
vivis , terra mortuis , mare fluctuantibus , litus eiectis ? unde 
ostenduntur crudeles qui etiam a communibus prohibeant . 
bella cient id est movent . 
et bene 'cient' et 'vetant' permanet 
in tertia persona , ne eos in hoc barbaros et inmites appellare 
videatur . 
sane in principio modestius , hic iam commotius. primaque 
vetant consistere terra id est in litore , ut alibi tuque o , 
cui prima frementem fudit equum magno tellus percussa 
tridenti . 
mortalia arma mortalem possibilitatem . 
sane arma 
etiam consilia significant , ut quaerere conscius arma . 
sed hoc 
loco terret latenter propter Siciliam ; 
nam et paulo post ait 'sunt 
et Siculis regionibus urbes' , cum unam habeant in qua Acestes 
regnat : sed ad terrorem 'urbes' posuit . 
temnitis [autem] pro 
contempnitis per aphaeresin dictum , quae est cum prima verbi syllaba 
detrahitur . 
alii 'mortalia arma' pro humanitate accipiunt . 
at sperate deos abusive 'timete' , ut alibi hunc ego 
si potui tantum sperare dolorem , cum speremus bona , timeamus 
adversa . 
veteres tamen sperare dicebant deorum auxilia spectare . 
Plautus in Milite deos sperabo , teque postremo tamen (Mil . 
1209) , in Casina 
diis sum fretus , deos speravimus (Cas . 
346) . 
sane opportune post blanda 
principia ista ponuntur ; 
prodest enim nonnumquam subtiliter obiurgare 
quem roges. memores fandi atque nefandi iusti et iniusti . 
et 
bene 'memores' , quia etiamsi non statim puniant crimina , sunt 
tamen memores , ut Horatius raro antecedentem scelestum 
deseruit pede poena claudo . 
et dicendo 'fandi atque nefandi' 
significat 'prout meriti fueritis' . 
rex erat bene medio verbo usus est 'erat' , ne si 'fuit' 
dixisset , fiduciam abiecisse videretur . 
nec pietate fuit multum interest inter iustitiam et 
pietatem ; 
nam pietas pars iustitiae est , sicut severitas . 
nunc ergo 
hoc dicit , qua parte sit iustus , id est pietate . 
et bene duo laudat 
in Aenea : pietatem , quam a Didone inpetrare contendit , et virtutem , 
quam vult timeri . 
quo ivstior alter nec pietate fuit nec bello 
maior et armis] qui et beneficium referre potest , et vindicare. bello 
maior et armis non est iteratio ; 
nam bellum et consilium habet , 'arma' 
tantum in actu ipso sunt . 
bello maior et armis] hoc est scientia 
rei militaris et viribus dimicandi , ut aliud <sit> 
animi , aliud corporis . 
quem si fata virum servant unum sensum in tres partes 
divisit , et potuit reprehendi idem dixisse , nisi ostenderet eum libenter 
voto suo inmorari . 
tale est illud si numina vestra incolumem Pallanta 
mihi et cetera. si vescitur avra vescor illa re , ut alibi 
vescitur Aeneas simul et Troiana iuventus perpetui tergo 
bovis et lustralibus extis . 
nec nos decipiat quod dicit Plinius , 
ut elocutiones ex similibus formemus ; 
nam ecce comedo illam rem 
dicimus , nec tamen vescor illam rem . 
et ipse enim dicit non 
usquequaque hoc esse faciendum . 
si vescitur avra] verbum inchoativum 
sine praeterito tempore et quod a se nascitur . 
sane hic 
'vescitur' pro fruitur posuit ; 
nam non comedit auram , sed vivit ea . 
aetheria avra quia animum aere , corpus cibo potione et 
ceteris diligenter nutrimus . 
non metus hoc loco distinguendum est . 
cuius autem 
rei , ex sequentibus probat ; 
nam vult eam non timere , ne inaniter 
praestet . 
alii 'non metus officio' legunt et hunc sensum dicunt : non 
metuo pro officio nostro , id est non timeo , ne non sit unde satisfaciamus 
officio ac parem gratiam reddamus. officio nec te certasse 
priorem paeniteat nec tibi parum videatur prima beneficia 
praestitisse , cum possis maiora recipere . 
nam 'paeniteat' parum 
videatur est , ut in heauton timorumeno at enim quantum hic 
operis fiat paenitet , hoc est parum videtur . 
sane 'certasse' 
quidam provocasse accipiunt , ut Terentius beneficiis si certasset 
audisset bene . 
officium autem est , quod Graeci to\ kaqh=kon appellant . 
Cicero de Marcello noli igitur in conservandis bonis viris 
defetigari , non cupiditate praesertim aliqua aut pravitate 
lapsis , sed opinione officii stulta fortasse , certe non inproba . 
sunt et siculis regionibus urbes id est gratiam reddere possumus : 
arma latenter minatur . 
Troianoque a sanguine clarus acestes cum Laomedon 
promissam murorum mercedem Neptuno et Apollini denegasset , 
Neptunus iratus Troiae inmisit cetos quod eam vastaret . 
unde 
Apollo consultus , cum et ipse irasceretur , contraria respondit dicens , 
obiciendas puellas nobiles beluae . 
quod cum fieret timens Hippotes 
quidam nobilis filiae Egestae , cum Laomedontis regis Hesiona iam 
esset orta seditione religata , inpositam eam navi misit quo fors 
tulisset . 
haec ad Siciliam delata a Crimisso fluvio , quem Crinisum 
Vergilius poetica licentia vocat , converso in ursum vel canem conpressa 
edidit Acesten , qui ex matris nomine civitatem Troianis 
condidit , quae hodie Segesta nominatur . 
troianoque a sanguine 
clarus acestes] bene Troiano , ut necesse habeat si passi fuerint iniuriam 
vindicare , quod in principio bene tacuit . 
de Aceste autem fabula talis . 
cum Laomedon promissam murorum mercedem Neptuno et Apollini 
denegasset , Neptunus iratus Troiae inmisit cetos per quod vicina litoris 
vastarentur . 
unde Apollo consultus , cum et ipse irasceretur , contraria 
respondit dicens obiciendas puellas nobiles beluae . 
quod cum saepe 
fieret et Laomedontis Hesiona iam esset ad scopulum orta seditione 
religata , non nulli parentes peregre mittere filias quam domi perdere 
maluerunt ; 
nam alii avehendas mercatoribus tradiderunt . 
timens Hippotes 
†vel ipsostratus filiam Egestam inpositam navi misit quo fors 
tulisset . 
haec ad Siciliam ventis delata a Crimisso fluvio , quem Crinisum 
Vergilius poetica licentia vocat , converso in ursum , vel ut quidam 
volunt in canem , conpressa edidit Egestum , quem Vergilius Acestem 
vocat , qui matris nomine civitatem Troianis condidit , quae ante Egesta 
post Segesta nominata est . 
quassatam ventis quamvis sit iusta petitio , tamen prope 
invidiose ostendit , quam sit res quam petit exigua. subducere in 
terram trahere , hoc est subductam curare . 
deducere autem in mare 
mittere , ut deducunt naves socii . 
aptare aptas legere . 
legitur et 'optare' , sed utrumque 
eligere significat . 
vel 'aptare' adiungere vel adfigere , ut stellis ardentibus 
aptum. stringere remos aut defrondare , ut agricolae 
stringunt frondes , aut 'fractos stringere remos' , id est 
ligare , quia supra dixerat franguntur remi . 
sociis et rege recepto syllepsis per numeros , ut hic 
illius arma , hic currus fuit . 
sin absumpta salus hoc est , si periit Aeneas , qui 
Troianorum salus est . 
pater optime mira laus , cum et patrem et 
optimum dicit . 
nec spes iam restat ivli bene de Ascanio spem dicit 
propter aetatem , ut Ascanium surgentem et spes surgentis Iuli . 
sane et hic tribus inmoratur quae metuit , ut supra in voto . 
at freta sicaniae bene recessuros se dicunt . 
'freta' autem , 
quia freto a Sicilia dividitur Italia . 
sane quidam a fervore dici putant . 
et Sicanos quidam au)to/xqonas tradunt , quidam ex Hiberia profugos 
de nomine fluminis Sicoris , quem reliquerant , Sicaniam nominasse . 
sedesque paratas propter Acestis cognationem . 
regem aut qui nunc rex est , aut qui etiam noster futurus 
est . 
talibus ilioneus aut subaudis 'loquebatur' , aut ex 
posterioribus 'fremebant' intellegis . 
ore fremebant hoc est 
consentiebant . 
et bene 'ore' , quia et armis possumus fremere . 
ore fremebant] aut probantes Ilionei dicta aut rogantes Didonem . 
dardanidae haec hemistichia Vergilius †nominabat , quae in 
emendando carmine fuerat repleturus . 
tum breviter dido atqui non breviter loquitur . 
sed 
breve et longum , parvum et magnum perfectum nihil habent , sed 
per conparationem intelleguntur , ut supra de provincia est locus 
orbis , ut diximus , conparatione . 
item hoc loco 'breviter' , id est 
minus , quam Ilioneus . 
et notandum regum esse breviloquium , ut 
multis in Vergilio locis probatur , feminarum verecundiam : unde 
utrumque dedit Didoni . 
vultum demissa nota figura est , ut 
oculos suffusa nitentes . 
dicendo autem 'vultum demissa' aliud 
genus officii adiecit . 
solvite corde metum teucri sicut supra Iovis oratio , 
partim obiecta purgat partim petita promittit . 
sciendum sane , quia 
cum petuntur vel promittuntur aliqua , a validissimis inchoandum 
est , ut hoc loco . 
et est genus argumenti a necessario . 
solvite 
corde metum teucri] qui pollicetur statim debet promittere , tunc subiungere 
si qua vult , ne exspectatione suspensus detineatur auditor . 
nam et 
in Aeoli oratione statim promittit. secludite curas iteratio 
est ad augmentum benivolentiae , hoc est , ad confirmandum supplicum 
animum . 
'secludite' vero pro excludite : quod fit aut propter 
hiatum , aut propter suavitatem , ut a , silice in nuda conixa reliquit 
pro enixa . 
res dura ac si diceret 'est quiddam' . 
et duo formidat : 
vicinos barbaros et fratris adventum , quae propter novitatem personarum 
generaliter dicens reliquit . 
res dura] oportebat ex aliqua 
parte enuntiari domus calamitatem . 
vel ideo 'res dura' , quod femina 
est. et regni novitas quae semper habet timorem . 
moliri bene non facere , sed 'moliri' , ut terroris sit , non 
crudelitatis . 
quis genus Aeneadum satis propere dixit Aeneadas , 
quamquam ab Ilioneo audierit 'rex erat Aeneas nobis' , nec haec 
in opere inemendato miranda sunt . 
quamvis alii prolepsim velint 
esse. Troiae nesciat urbem aut Ilium dicit , quod in Troia est , 
aut 'Troiae urbem' , ut urbem Patavi , urbem Buthroti . 
incendia belli id est vim ; 
semper enim diluvio et incendio 
conparat bellum , ut in segetem veluti cum flamma 
furentibus austris incidit aut rapidus montano gurgite 
torrens . 
incendia belli aut ardorem simpliciter belli , quia semper 
diluvio et incendio et tempestati conparat bellum , ut in segetem veluti 
cum flamma f. a. i. aut rapidus montano flumine torrens et 
alibi saevis effusa Mycenis tempestas ierit : aut potest subtilius 
dictum accipi , quod Ilium conflagravit incendio . 
non obtusa adeo aut non multum , vel valde , ut in Terentio 
adulescentem adeo nobilem et si adeo digna res est , 
ubi tu nervos intendas tuos : aut 'non adeo' , ut tu dicis , ut 
Troianorum famam ignoremus . 
'obtusa' vero stulta , id est crudelia , 
ut merito Sol equos suos ab ista urbe devertat . 
nec tam aversus equos Tyria sol ivngit ab urbe 
fabula quidem hoc habet : Atreum et Thyestem germanos , cum in 
dissensione sibi nocere non possent , in simulatam gratiam redisse : 
qua occasione Thyestes cum fratris uxore concubuit , Atreus vero 
ei filium epulandum adposuit : quae Sol ne videndo pollueretur , 
aufugit . 
sed veritatis hoc est : Atreum apud Mycenas primum solis 
eclipsin invenisse , cui invidens frater ex urbe discessit tempore 
quo eius probata sunt dicta . 
nec tam a. e. t. s. i. a. v.] hoc est non 
in alio orbe habitamus . 
sev vos hesperiam magnam mega/lh enim *(ella\s appellata 
est Italia , quia a Tarento usque ad Cumas omnes civitates 
Graeci condiderunt . 
sive erycis fines Eryx Veneris et Butae , vel ut quidam 
volunt Neptuni filius fuit , qui praepotens viribus advenas caestibus 
provocabat victosque perimebat . 
hic occisus ab Hercule monti ex sepultura 
sua nomen inposuit : in quo matris fecerat templum , quod 
Aeneae adscribit poeta dicens tum vicina astris Erycino in 
vertice sedes fundatur Veneri Idaliae . 
in hoc autem monte 
dicitur etiam Anchises sepultus , licet secundum Catonem ad Italiam 
venerit . 
erycis fines id est Siciliam . 
avxilio tutos dimittam non sine ordine poeta inducit Didonem 
et credentem ignotis et tam facile tanta promittentem ; 
si enim 
bene advertatur , de illo loco pendet in primis regina quietum accipit 
in Teucros animum mentemque benignam . 
vultis et his deest 'vel si' . 
urbem quam statvo vestra est multi antiptosin volunt , 
accusativum pro nominativo , ut sit pro 'urbs quam statuo vestra 
est' . 
sed si sic intellegamus , 'quam' nihilominus sequitur et syllepsis 
fit per casus mutationem ; 
debuit enim dicere 'urbs quae 
statuitur vestra est' . 
melius ergo est 'vultis' bis intellegere , ut 
sit 'vultis regnis considere ? 
vultis urbem quam statuo ? 
vestra est' , 
ut est eruet ille Argos Agamemnoniasque Mycenas ipsumque 
Aeaciden : subaudis 'ille' . 
alter enim Pyrrhum vicit , alter Mycenas . 
item non ignara mali miseris succurrere disco . 
urbem quam statvo vestra est] hoc schema de antiquioribus sumptum 
possumus accipere ; 
ait enim Cato in legem Voconiam agrum quem 
vir habet tollitur et Terentius eunuchum quem dedisti nobis , 
quas turbas dedit . 
agetur regetur . 
atque utinam dicendo 'utinam' et humanitatem suam ostendit 
et Aeneae se cupidam. noto compulsus eodem aut quovis vento , 
aut re vera Noto , qui de syrtibus Carthaginem ducit ; 
supra enim 
Ilioneus in vada caeca tulit penitusque procacibus austris . 
eodem 'o' naturaliter longa est , sed si corripiatur metri est , ut 
steteruntque comae . 
adforet adveniat ; 
temporis est futuri . 
equidem in 
omni Vergilio 'ego quidem' significat , sed in aliis et pro 'quidem' 
tantum ponitur , ut Tullius equidem ego ceteras tempestates . 
item Persius non equidem hoc dubites amborum foedere 
certo consentire dies . 
certos aut veloces , aut fideles ; 
utrumque 
enim hoc loco significat . 
aliquando et firmos , vel fortes , ut 
Sallustius apud latera certos locaverat , ut Vergilius tam certa 
tulistis pectora . 
aliquando et deliberati iudicii , ut certus iter . 
certos] qui cito inveniant . 
contrario incertos pro tardis . 
Sallustius 
et onere turrium incertis navibus . 
et libyae kataxrhstikw=s nam Dido Libyae regna non 
retinet . 
et libyae lustrare e. i.] ut ostendat voluntatem et libenter 
se misisse , qui Aeneam quaererent . 
eiectus naufragus , ut eiectum litore egentem . 
animum arrecti nota figura est . 
iamdudum et cito , vel quam primum significat , ut iamdudum 
sumite poenas , et olim , ut hoc loco . 
surgit oritur . 
et est translatio corporis ad animum , ut 
alibi stat conferre manum Aeneae . 
classem sociosque receptos syllepis per numeros . 
'receptos' 
de maris periculo liberatos , ut frugesque receptas , vel a Didone ; 
nam et ab ea timuerant , ut ait laetitiaque metuque . 
unus abest Oronten significat. quem vidimus ipsi submersum 
quod ante doloris fuerat , ut ipsius ante oculos , nunc 
consolationis est , cum cernit omnes incolomes . 
dictis respondent cetera matris modo congruunt , consentiunt , 
quia dixerat supra namque tibi reduces socios . 
alibi 
'respondet' respicit , ut respondet Gnosia tellus . 
scindit se nubes nubes tantum dicimus , non nubs , licet 
dicamus trabs trabes , stirps stirpes , prex preces , plebs plebes . 
sed 
de his tantum quae legimus sunt ponenda ; 
non enim artis sunt 
ista , sed usurpationis , qua metri causa utuntur poetae , ut vel minuant 
vel augeant nominativum . 
inde est et supellex supellectilis . 
et in aethera purgat apertum quia aer collectus nubes fecit , ut 
atque in nubem cogitur aer , quae puriore vento dissolvitur in 
aerem . 
restitit Aeneas abscedente scilicet nube . 
claraque 
in luce refulsit laus est nimiae pulchritudinis , cui nec lucis claritas 
derogavit . 
os umerosque deo similis similes umeros habens deo . 
et est Graeca figura , ut diximus supra . 
ipsa aut quod sequitur 
'nato genetrix' , aut certe 'ipsa' , id est pulchritudinis dea . 
decoram caesariem a caedendo dicta caesaries , ergo 
tantum virorum est . 
quod autem dicit 'decoram' vult etiam in 
Aenea naturalem fuisse pulchritudinem , ne si totum tribuat Veneri , 
nihil Aeneae sit reliquum , vel contra nihil relinquatur matris 
favori : quod sequens melius indicat conparatio . 
ut Horatius fortes 
creantur fortibus magna arte nec eruditioni aliquid nec natalibus 
derogat . 
ivventae iuventus est multitudo iuvenum , Iuventas 
dea ipsa , sicut Libertas , iuventa vero aetas ; 
sed haec a poetis 
confunduntur plerumque . 
purpureum pulchrum , ut Horatius purpureis ales oloribus . 
laetos honores non terribiles , ut esse in viris fortibus 
solent . 
manus vel artificis , vel ars ipsa . 
addunt bene 'addunt' , 
quia et ipsa materies habet naturalem pulchritudinem. ebori decus 
ebur a barro dictum , id est elephanto , ut Horatius quid tibi 
vis , mulier , nigris dignissima barris ? sane naturam huius 
nominis nec derivatio nec obliqui casus reservant . 
et eboris enim 
et eburneus facit , non eburis , sicut murmuris . 
parivsve lapis candidissimus est , lygdinus nomine , qui 
apud Parum nascitur . 
parivsve lapis c. a.] ut in decimo qualis 
gemma micat , fulvum quae dividit aurum . 
tum sic quid est 'sic' ? 
et sui gratia praepotens et 
matris auxilio . 
inprovisus bene , quia maiora nobis et pulchriora solent videri , 
†non paulatim aliqua , sed subito stupenda conspicere. coram quem 
quaeritis hoc loco distinguendum ; 
nam si unum esset , 'adest' 
diceret , non 'adsum' . 
et coram non nulli ad personam , ut 'coram 
Vergilio' , palam ad omnes referri volunt , ut 'palam omnibus' . 
Varro 
coram de praesentibus nobis , palam etiam de absentibus . 
sane 
coram quidam adverbium putant , quia non subsequitur casus , quidam 
praepositionem loquellis , non casibus servientem . 
ereptus liberatus ; 
et utitur poeta familiarius hoc verbo 
eripe me his , invicte , malis et eripui , fateor , leto me . 
o sola propter Polymestoris factum , qui fide violata defecit 
ad Graecos , ut habemus in tertio . 
miserata et miseror et 
misereor unum significat , sed miseror accusativum regit , ut hoc 
loco , item nec miseratus amantem est , misereor genetivum , 
unde est miserere animi non digna ferentis . 
quae nos reliquias danaum si Troianos significat , simpliciter 
intellegis ; 
si ad se refert , quod Achillem evasit favore 
Neptuni . 
'Danaum' autem pro Danaorum. terraeque marisque 
'terrae' propter Cretensem pestilentiam , 'maris' propter Orontis 
interitum . 
omnibus exhavstis veteres sic dicebant 'clades hausi' , id est 
pertuli. omnium egenos egeo honestius genetivo iungitur quam 
ablativo , cui iungit Cicero , ut eget ille senatu . 
item contra 
Vergilius quorum indiget usus . 
quidam autem 'egenos' pro egentes 
dictum tradunt , nomen pro participio . 
urbe domo socias hoc est et publico et privato dignaris 
hospitio . 
non opis est nostrae dido 'opis' possibilitatis . 
et 
secundum Ateium philologum opes numero tantum plurali divitias 
significant , ut Troianas ut opes , numero tantum singulari auxilium , 
ut fer opem , serva me obsecro , ab utroque possibilitatem . 
nec quicquid ubique est meminit historiae . 
multi enim 
post excidium Troiae orbis diversa tenuerunt , ut Helenus Epirum , 
Antenor Venetiam , alii Sardiniam secundum Sallustium , alii vicina 
syrtibus loca secundum Lucanum , ut portusque quietos ostendit 
Libyae Phrygio placuisse magistro (9.44) . 
di tibi ordo est 'dii tibi praemia ferant'. si qua pios 
respectant numina si quidem , ut Horatius si tamen impiae non 
tangenda rates transiliunt vada ; 
nec enim congruit optare 
dubitantem : aut certe ad se rettulit , qui cum pius esset , tot laborabat 
incommodis . 
si qua pios r. n. s. q. v. i. e.] 'qua' et 'quid' addidit , 
erat enim integrum 'si pios numina respiciunt et iustitia usquam 
est' . 
si quid usquam ivstitiae est si valet apud homines 
iustitia . 
et mens sibi conscia recti secundum Stoicos , qui 
dicunt , ipsam virtutem esse pro praemio , etiamsi nulla sint praemia . 
ferant adferant vel tribuant. quae te tam laeta 
tulerunt saecvla alibi nati melioribus annis ; 
felicitas enim 
temporum ex nascentum meritis comprobatur , ut e contrario Terentius 
hocine saeculum ! 
o scelera , o genera sacrilega ! et digna 
laus regibus , ut bono tempore nati esse dicantur . 
qui tanti talem genvere parentes secundum artem 
rhetoricam parentes quos ignorat laudat ex liberis . 
simul sciendum 
omnia hoc loco laudis praecepta servata ; 
nam et a parentibus laudat , 
ut 'qui tanti talem genuere parentes' ; 
et ab ipsa , ut 'urbe 
domo socias' ; 
et a futuro , ut 'nomenque tuum laudesque manebunt' . 
'talem' autem , tam iustam , tam piam . 
in freta abusive modo maria ; 
nam proprie fretum est 
mare naturaliter mobile , ab undarum fervore nominatum . 
dum 
montibus umbrae lustrabunt convexa alii hoc loco distinguunt 
et dicunt , quamdiu inclinata in montibus latera umbrae pro solis 
flexu circumibunt , ut lustrat Aventini montem : aut 'lustrabunt' 
inumbrabunt , unde lustra et ferarum cubilia et lupanaria per contrarium 
dicimus , quia parum inlustrantur . 
alii tamen 'convexa sidera' 
volunt , id est pendentia , ut et caeli convexa per auras , id 
est suspensa , planetasque intellegunt , quia non sunt fixi , sed in 
aere feruntur . 
'pasci' autem aquis marinis sidera , id est ignes 
caelestes , physici docent , secundum quos Lucanus ait atque undae 
plus quam quod digerat aer (10.260) . 
alii 'sidera convexa' nobis inminentia , 
vel quae per convexum polum pascuntur , vel quae per convexum 
disposita exhalatione terrae ali credantur . 
quidam radios solis 
pasci asserunt umore terreno . 
'polus' autem caelum dixit . 
honos honor , an honos quaeritur , quia nominativus pluralis 
'res' terminatus singularem in or mittit , ut amores amor , honores 
honor , exceptis monosyllabis , ut flos mos ros . 
quae me cumque vocant terrae id est in quibuscumque terris 
fuero . 
ilionea paenultimam huius nominis syllabam natura brevem 
licentia , qua in nominibus propriis omnes syllabae vocales possunt esse 
communes , produxit . 
obstipvit animo perculsa est , quod iam futuri amoris 
est signum . 
primo aspectu id est pulchritudine . 
sidonia pro 
Tyria a vicinitate . 
casu deinde id est miseratione . 
et sic ore locvta 
est pleonasmos . 
sic vocemque his auribus hausi . 
quis te nate dea quis , qualis ; 
admirantis enim est , 
non interrogantis , ut quis globus , o cives ! non enim interrogat 
ille qui nuntiat . 
hoc autem Dido , ut post indicat , ex Teucri narratione 
cognovit . 
quae vis qualis . 
inmanibus oris ut Sallustius mare 
saevum , inportuosum . 
inmanibus oris] non de suo regno ait , sed 
illas oras significat , quas Ilioneus ait per invia saxa dispulit . 
adplicat secundum praesentem usum per 'd' prima syllaba scribitur , 
secundum antiquam orthographiam , quae praepositionum ultimam 
litteram in vicinam mutabat , per 'p' , secundum euphoniam per 
'a' tantum . 
praepositio enim cum ad conpositionem transierit aut 
vim suam retinet , ut indico , aut mutat ultimam litteram , ut sufficio , 
aut perdit , ut coemo . 
tune ille Aeneas et hoc admirativum , non interrogativum . 
'ille' autem honoris est , ut sic Iuppiter ille monebat , vel 'tune 
ille' videtur beneficium Veneris admirari in eo , quem adamatura est . 
dardanio Anchisae bene Anchisen addidit , ne cui diceret esset 
incertum ; 
cum multis enim Venus concubuit . 
sed sciendum Anchisen , 
ut fabula loquitur , pastorem fuisse et cum eo amato Venerem concubuisse . 
unde Aeneas circa Simoin fluvium natus est ; 
deae enim 
vel nymphae enituntur circa fluvios vel nemora . 
quod cum iactaret 
Anchises , adflatus fulmine oculoque privatus est . 
teucrum memini sidona venire quidam 'memini venire' pro 
'memini venisse' accipiunt. teucrum sidona venire historia hoc 
habet , Herculem cum Colchos iret perdito Hyla , qui aquatum 
profectus , ut fabula loquitur , a nymphis adamatus et raptus est , ut 
veritas habet , lapsus in fontem altissimum necatus est , post peragratam 
Mysiam navibus Troiam venisse . 
a cuius portu cum eum 
Laomedon arceret , occisus est , et eius filia Hesiona belli iure sublata 
comiti Telamoni tradita est , qui primus ascenderat murum , 
unde Teucer natus est ; 
nam Aiacem ex alia constat esse procreatum . 
tunc Hercules Priamum quoque redemptum a vicinis hostibus 
in paterno regno locavit : unde et Priamus dictus est a)po\ tou= 
pri/asqai , id est emi . 
ceterum quae de liberata dicuntur Hesiona 
constat esse fabulosa . 
sed Teucer cum Troia eversa sine fratre 
esset reversus , qui se furore propter perdita Achillis arma interemerat , 
vel , ut quidam volunt , quia non defenderat Aiacis fratris 
interitum , ut alii , quod ossa fratris non rettulisset , ut non nulli , quod 
Tecmessam concubinam vel eius fratris filium Eurysacen ad avum 
Telamona de Troia secum non reduxerit , quia ille alia navi vectus 
felicius navigaverat , Salamine pulsus a patre Sidona venit , ex quo 
Dido cuncta cognovit . 
Aiax autem Achillis patruelis frater fuerat , 
quoniam Telamon et Peleus fratres fuerunt , Aeaci filii . 
belus quidam alium patrem Elissae dicunt . 
opimam pro 
opulentam non nulli accipiunt. vastabat cyprum quam subactam 
concessit Teucro , ut in ea conlocaret imperium , qui ex responso 
Apollinis illuc perrexerat et civitatem Salaminam ex nomine patriae 
ibi condidit , licet alii dicant ab ipso Teucro Cypri superatos incolas et 
sic conditam civitatem : unde 'auxilio Beli' accipi potest , etiam Teucro 
auxilium a Belo ad occupationem insulae praestitum . 
dicione potestas dictis constat , id est imperio . 
et quaerendus 
nominativus huius nominis . 
sed de hac re historia longe aliud continet . 
casus hoc loco ruinae , ut ceciditque superbum Ilium , 
non fortunae intellegendus est casus . 
pelasgi Graeci a Pelasgo Iovis et Larissae filio . 
ipse hostis teucros Troianorum laudis exaggeratio , quod 
etiam ab hoste laudantur . 
et quidam 'hostis' singularem , quidam 
pluralem legunt . 
lavde quidam pro virtute accipiunt , ut primam 
merui qui laude coronam. ferebat laudabat , praeferebat . 
teucrorum a stirpe volebat propter genus maternum , 
ut supra diximus . 
et plus est quod dixit 'volebat' , quasi materno 
gaudens refutaret genus paternum . 
sane 'stirps' cum de origine dicimus 
generis feminini est , ut heu stirpem invisam , cum de ligno 
masculini sed stirpem Teucri nullo discrimine sacrum . 
tectis succedite nostris ad convivium vocat ; 
nam iam 
supra dixit 'urbe , domo socias' . 
dicitur autem 'o tectis succedite' , ut 
succeditque gemens stabulis , et tecto adsuetus coluber succedere . 
me quoque quemadmodum vos. similis fortuna scilicet 
adversa . 
demum postea . 
non ignara mali miseris succurrere disco quare 'non 
disco' ? 
quia non sum ignara ; 
bis enim intellegimus 'non' , ut supra 
diximus . 
sic Sallustius segnior neque minus gravis et multiplex 
cura . 
simul Aenean in regia ducit tecta et hoc et quod sequitur 
videtur auspicium nuptiarum . 
simul divum templis indicit honorem apud maiores nostros 
mos fuit , ut magistratus post res serias quae consulto peragebantur in 
fine actus adderent 'diis honorem dico' , vel alio modo 'hinc ad deos' , 
quod poeta , amator antiquitatis , subtiliter docet ; 
infert enim Didonem 
post habitum cum Aenea colloquium et iunctam hospitalitatem , 'quare 
agite o tectis iuvenes succedite nostris' et supra 'urbem quam statuo 
vestra est' et 'Tros Tyriusque mihi nullo discrimine agetur' , [post 
actum publicum , ] diis sacra iussisse ; 
nam subiungit 'simul Aenean in 
regia ducit tecta , simul divum templis indicit honorem'. indicit 
honorem id est iussit fieri supplicationes . 
et bene 'indicit' , quia 
Troiani inopinato venerant . 
et feriae aut legitimae sunt aut indictae . 
indici autem dicuntur , quia paupertas maiorum ex conlatione sacrificabat , 
aut certe de bonis damnatorum : unde et supplicia dicuntur 
supplicationes , quae sunt de bonis supplicia passorum . 
Sallustius 
in suppliciis deorum magnifici . 
hinc etiam sacrum et venerabile 
et exsecrandum intellegimus , quia sacrae res de bonis exsecrandorum 
fiebant . 
indicit honorem] indictiva sacrificia dicebantur 
quae subito ad praesens tempus indicebantur . 
dicebantur sacra et 
honoraria , quod utrumque hoc loco complexus videtur . 
terga svum non declinatio 'u' litteram hoc loco geminat , 
sed ratio nominis in quo est 'u' , sicut et in 'rum' mittit genetivum 
pluralem non per declinationem , sed quia est in nomine 'r' , ut patrum . 
alituum vero ubi legimus , parenthesis est , sicut Mavortis , nam 
alitum facit . 
munera laetitiamque dei id est Liberi patris , ac per 
hoc vinum : aut certe ut multi legunt 'laetitiamque die' , id est diei , ut 
supra dicta munera sint multorum dierum usui sufficientia , intellegamus 
autem missa aliqua etiam ad usum diei . 
†in caesi dilegitur . 
non nulli 'dii' legunt , sicut veteres 'famis fami' . 
Plautus in Mercatore 
qui aut Nocti , aut Dii , aut Soli , aut Lunae (Mer . 
4-5) . 
sane quidam hunc 
versum intellegi non putant posse , ut est ille quem tibi iam Troia . 
splendida instrvitur pro instruitur et splendida fit. luxv 
modo abundantia , alibi luxuria . 
et notandum , quia affluentiam ubique 
exteris gentibus dat , Romanis frugalitatem , qui et duobus 
tantum cibis utebantur et in atriis sedebant edentes : unde Iuvenalis 
quis fercula septem secreto cenavit avus ? et Vergilius perpetuis 
soliti patres considere mensis . 
mediis tectis iuxta 
cottidianam consuetudinem ait 'mediis' , ut si dicamus 'in media domo 
sua sedens turbatus' . 
laboratae vestes labore perfectae , ut laboratasque 
premunt ad pectora ceras . 
et est sermo in conpendium coactus , 
sicut rapuitque in fomite flammam , id est raptim fecit . 
et 
sane 'vestes' non illas dicit quibus induimur , sed stragulas , super quas 
discumbitur , sic enim dicebantur 'vestes stragulae' . 
ostroque superbo 
claro , pretioso , id est per se superbo , aut quia superbos faciat . 
ingens argentum mensis aut subaudi 'exponunt' , aut 
mensas argenteas accipe . 
caelataque in auro insculpta . 
et 
nomen hoc in principali aliam habet naturam , in derivatione mutat . 
nam celum dicitur ferrum ipsum unde operantur argentarii , quod 
producitur naturaliter , sed in derivatione mutatur ; 
diphthongus 
namque est 'caelataque in auro' . 
fortia facta patrum veteres enim in conviviis solebant fortia 
parentum facta narrare , quae hic etiam insculpta dicit . 
et hic resolvit 
poeta illud quod reprehenditur , cur in templo Iunonis non Poenorum , 
sed Troianorum et Graecorum facta depinxerit , scilicet quod suorum 
res pretiosiore materia signatas habuerit. series ordo conexus . 
per tot ducta viros a Belo , primo rege Assyriorum , 
ut ab antiquo durantia cinnama Belo usque ad Belum , patrem 
Didonis , qui et ipse Assyrius fuit , quamvis alio nomine pater Didonis 
fuisse dicatur . 
hinc est quam Belus et omnes a Belo soliti , 
cum inter patrem et filiam medius nullus existat . 
et hoc regis 
nomen ratione non caret ; 
nam omnes in illis partibus Solem colunt , 
qui ipsorum lingua El dicitur , unde et *(/hlios . 
ergo addita digammo 
et in fine facta derivatione a Sole regi nomen inposuit . 
Aeneas sequitur 'rapidum ad naves' , cetera per parenthesin 
dicta sunt . 
rapidum ad naves praemittit achaten non praemittit , 
nec enim sequitur ipse , sed praerapidum , quod ex adfectu patris , 
id est eius qui mittit , intellegendum est , non ex Achatae velocitate . 
et sic praerapidum dixit , quomodo Terentius per pol quam paucos , 
hoc est perquam paucos ; 
'pol' enim ipsum per se plenum est 
iurantis adverbium , cui praepositio separatim numquam cohaeret . 
ferat adferat , nuntiet , ut feret haec aliquam tibi 
fama salutem . 
stat modo 'est' , ut Graio stant nomine dictae ; 
alias 
'horret' , ut stant lumina flamma et stabat acuta silex ; 
item 
'plenum est' , ut iam pulvere caelum stare vident et stant et 
iuniperi et castaneae hirsutae ; 
item 'positum est' , ut stant 
manibus arae ; 
item 'placet' , ut stat conferre manum Aeneae 
et stat casus renovare omnes . 
pro loco ergo hic sermo intellegendus 
est . 
iliacis erepta rvinis commendat ex loci difficultate , ut 
nec tuta mihi valle reperti ; 
item ex persona , ut 'ornatus Argivae 
Helenae' et 'Ilione quod gesserat olim' , ut hoc Priami 
gestamen erat : quemadmodum plerumque ex longinquitate , ut 
ex Aethiopia est usque haec . 
erepta ostendit valde pretiosa , 
quae meruerunt ex ruinis civitatis eripi. laborat autem poeta hoc sermone 
probare , ab Aenea non esse proditam patriam , si ornatus 
Helenae , quam cum Antenore Troiam prodidisse manifestum est , ex 
incendio eripuit bellorum casu , non pro praemio proditionis accepit . 
signis auroque signis aureis , ut molemque et montes . 
pallam rigentem duram propter aurum , sicut vel novas 
vestes videmus . 
significat autem tunicopallium , quod secundum 
Varronem palla dicta est ab inrugatione et mobilitate , quae est et 
circa finem huiusmodi vestium , a)po\ tou= pa/llein . 
et circumtextum velamen cycladem significat . 
acantho 
genus virgulti flexuosum , quod vulgo herbacanthum dicunt , in 
cuius imitationem arte vestis ornatur . 
Varro ita refert : Onesicritos 
ait , in India esse arbores , quae lanam ferant , item Epicadus 
in Sicilia , quarum floribus quom dempti sint nuclei 
ex his inplicitis mulieres multiplicem conficere vestem . 
hinc 
vestimenta acanthina appellata . 
ornatus argivae helenae a vicinitate dixit 'Argivae' . 
et paulo post 'Mycenis' , cum Spartana fuerit , quae civitas est in 
Laconica ; 
nam legimus me duce Dardanius Spartam expugnavit 
adulter . 
et vide iam omen infelicitatis futurae , cum adulterae 
suscipit munera . 
quos illa mycenis hic quoque commendatio muneris 
a persona , quae in fuga magni fecerit . 
pergama cum peteret eo tempore quo a Paride sollicitata est 
Helena Venere faciente , quae ei praemium pro victoria , quam de malo 
aureo acceperat , alienum matrimonium concilians solverat . 
nota fabula 
omnibus traditum est , quamvis vera historia hoc habere dicatur , non 
sollicitatam a Paride Helenam , sed cum non ei consentiret , ut absente 
eo tempore Menelao sponte eum sequeretur ad Troiam , expugnata civitate 
vi a Paride sublatam . 
unde factum est , ut Paris timore , ne qui 
eum insequerentur , non recto itinere properaret ad patriam , sed deverteret 
ad Aegyptum et ad regem Proteum veniret . 
qui cum esset sacrificus 
et agnovisset alienam uxorem a Paride raptam , duci eam dicitur subtraxisse 
et nescio quibus disciplinis phantasma in similitudinem Helenae 
formatum Paridi dedisse , quod in undecimo plenius invenies. inconcessosque 
hymenaeos et fato et legibus . 
Hymenaeus autem 
ut alii dicunt deus est nuptiarum , ut alii , quidam iuvenis fuit , qui 
die nuptiarum oppressus ruina est , unde expiationis causa nominatur 
in nuptiis . 
falsum est autem ; 
nam vitari magis debuit nomen extincti . 
sed hoc habet veritas : Hymenaeus quidam apud Athenas inter bella 
saevissima virgines liberavit , quam ob causam nubentes eius invocant 
nomen , quasi liberatoris virginitatis . 
hinc etiam apud Romanos 
Thalassio invocatur . 
cum enim in raptu Sabinarum plebeius 
quidam raptam pulcherrimam duceret , ne ei auferretur ab aliis , 
Thalassionis eam ducis nobilis esse simulavit , cuius nomine fuit 
puellae tuta virginitas . 
extulerat secum exportaverat. matris ledae mirabile 
donum vel quod ipsa filiae , vel quod ei Iuppiter dederat . 
praeterea sceptrum ilione bene offert munera apta 
personis , sicut etiam Latino in septimo . 
ilione quod gesserat olim 
quia etiam feminae sceptro utebantur . 
'gesserat' autem pro gestaverat , 
ut hoc Priami gestamen erat . 
et quaeritur , utrum hoc sceptrum 
de Thracia , an de Troia sublatum . 
quidam Aeneae ab Iliona datum 
dicunt . 
sed quamvis apta nupturae reginae sint munera , tamen futurorum 
malorum continere omen videntur . 
maxima natarum priami quia ante etiam feminae regnabant , 
praesertim primogenitae ; 
unde est 'maxima' . 
haec autem 
uxor Polymestoris fuit , quae post captum Ilium eiecta a viro manu 
sua interiit . 
monile ornamentum gutturis , quod et segmentum 
dicunt , ut Iuvenalis segmenta et longos habitus , licet segmentatas 
vestes dicamus , ut ipse et segmentatis dormisset parvula 
cunis . 
bacatum ornatum margaritis . 
dicimus autem et haec 
margarita et hoc margaritum et haec margaris , quod Graecum est , 
quo modo Nais . 
sane multi separant gemmam a margarita , ut Cicero 
nullam gemmam aut margaritam , et gemmas volunt dici 
diversi coloris , margaritas vero albas ; 
vel gemmas integras , margaritas 
pertusas . 
duplicem aut latam , ut duplici aptantur 
dentalia dorso , item at duplex agitur per lumbos spina : 
aut certe re vera duplicem gemmis et auro . 
sane inmiscet Romanam 
consuetudinem ; 
coronis enim feminae utebantur . 
haec celerans celeriter facere cupiens . 
at cytherea ab insula quae numero tantum plurali dicitur , 
ut sunt alta Cythera . 
novas artes ars tw=n me/swn est , 
unde sine epitheto male ponitur . 
veteres autem artes pro dolis ponebant , 
ut Terentius in heauton timorumeno offendi quendam ibi militem 
eius noctem orantem : haec arte tractabat virum , item in 
Phormione artificem probum ; 
nam et Graeci dolos te/xnas dicunt , 
ut in secundo periurique arte Sinonis . 
faciem mutatus nota figura est . 
quod autem addidit 'et 
ora' , perissologia est . 
furentem incendat reginam incendat et furere faciat , 
ut animumque labantem inpulit . 
inplicet proprie ait ; 
inpliciti 
enim morbo dicuntur ; 
nam et amor morbus . 
domum timet ambigvam in qua habitat mutabilis femina , 
ut varium et mutabile semper femina , item Iuno in quarto 
suspectas habuisse domos Carthaginis altae . 
ambigvam] 
modo incertam . 
alias 'ambiguam' pro gemina duplicique accipitur , ut 
agnovit prolem ambiguam. bilingves fallaces ; 
nec enim ad 
linguam rettulit , sed ad mentem . 
atrox ivno quantum ad Venerem pertinet saeva , non quod 
ita de ea poeta iudicet. et sub noctem cura recursat circa 
noctem . 
et sciendum quia , cum tempus significatur , sub praepositio 
accusativo cohaeret , ut aut ubi sub lucem densa inter nubila 
sese diversi rumpunt radii . 
et bene 'sub noctem cura recursat' , 
quia vehementiores curae vel circa noctem vel per noctem sunt . 
'recursat' 
autem recurrit et revertitur ; 
quasi semper in mentem venit . 
aligerum compositum a poeta nomen. ergo his aligerum 
dictis adfatvr amorem Latini deum ipsum 'Cupidinem' 
vocant , hoc quod facit 'amorem' . 
sed hic imitatus est Graecos , qui 
uno nomine utrumque significant ; 
nam Amorem dixit deum : sed 
discrevit epitheto . 
sane numen hoc ratione non caret . 
nam quia 
turpitudinis est stulta cupiditas , puer pingitur , ut inter quas curam 
Clymene narrabat inanem , id est amorem , item quia inperfectus 
est in amantibus sermo , sicut in puero , ut incipit effari 
mediaque in voce resistit . 
alatus autem ideo est , quia amantibus 
nec levius aliquid nec mutabilius invenitur , ut in ipsa probatur 
Didone ; 
nam de eius interitu cogitat , cuius paulo ante amore 
deperibat , ut non potui abreptum divellere corpus . 
sagittas 
vero ideo gestare dicitur , quia et ipsae incertae velocesque sunt . 
et haec ratio paene in omnibus aliis numinibus pro potestatum 
qualitate formatur . 
nate meae vires aut quia Veneria voluptas exerceri sine 
amore non potest , aut secundum Simoniden qui dicit , Cupidinem 
ex Venere tantum esse progenitum : quamquam alii dicant ex ipsa 
et Marte , alii ex ipsa et Vulcano , alii vero Chai et primae rerum 
naturae eum esse filium velint . 
sane et hic persuasoriam agit , sicut 
superius , ubi Iuno ad Aeolum loquitur Aeole , namque tibi . 
sed ibi 
quia dea cum homine loquebatur , principio opus non fuit , hic vero 
principio usus est , quia dea cum deo loquitur ad benivolentiam comparandam . 
'nate' ab indulgentissimo nomine : causa amoris 'mea magna 
potentia' : quid possit facere 'qui tela typhoea temnis' : pro quo 'frater 
ut Aeneas pelago tuus' : contra quem 'odiis Iunonis iniquae' : nam 
quod dicit 'frater tuus' , non 'filius meus' , ostendit etiam ei profuturum 
qui rogatur ; 
nam ex eo genere est illud 'et nostro doluisti saepe dolore' . 
sequitur causa 'hunc Phoenissa tenet Dido' : timor ipsius 'et vereor quo 
se Iunonia vertant hospitia' : rem ipsam 'quocirca capere ante dolis' : 
modus 'qua facere id possis' : quamdiu 'noctem non amplius unam' : 
an difficile sit 'et notos pueri puer indue vultus' : quomodo 'ut cum 
te gremio accipiet laetissima Dido' : subito amabit 'occultum inspires 
ignem fallasque veneno' : nihil promisit ; 
quid enim promitteret deo ? 
solus , nate qui Iovis contemnis fulmina , quae diis ceteris solent 
esse terrori . 
patris summi nunc quidem de Iove proprie dixit . 
sciendum 
tamen pro qualitate rerum vel personarum summum deum 
dici vel patrem ; 
nam unusquisque eum summum putat esse quem 
colit , ut summe deum sancti custos Soractis Apollo . 
typhoe+a 
multi 'Typhoia' legunt , ut cerialia et cerealea . 
'Typhoe+a' 
autem dixit non quibus Typhoeus usus est , sed quibus Iuppiter in 
Typhoeum : a spoliis [id est virtute] et victoria epitheton posuit , ut 
Scipio Africanus et Metellus Creticus . 
temnis aphaeresis est 
pro contemnis . 
hac autem laude hoc agit , facile eum posse Iunonem 
contemnere qui contemnit et Iovem . 
ad te confugio personarum ratio facit laudis augmentum . 
tua numina possibilitatem . 
et notandum unum deum 
plura habere numina , ut supra diximus de Iunone . 
frater ut Aeneas conciliatio a qualitate personae . 
'ut' 
autem est quemadmodum , quod in pronuntiatione extenditur , quando 
temporis non est . 
iacteturque vacat 'que' . 
odiis ivnonis iniquae 
iusta causa petitionis ostenditur . 
'odium' autem 'o' in nomine breve 
est , in verbo longum , ut 'odi' , quemadmodum 'liquor' 'li' brevis 
est , 'liquitur' longa . 
nota tibi Graeca figura est , ut Terentius mira vero 
militi quae placeant . 
nostro dolvisti saepe dolore 'nostro' 
aut eo quo et ego , aut 'doluisti' ideo quia me dolentem vidisti , 
ut 'dolea illa re' . 
phoenissa de Phoenice . 
tenet moratur . 
blandis 
vocibus ideo dixit 'blandis' , ut ostenderet Didonem facile amore incendi 
posse , quae ante iam blanda est , quam amat . 
quo se ivnonia vertant hospitia 'quo' in quam partem . 
'Iunonia' autem 'hospitia' Carthaginem dicit , ubi habitabat Iuno , 
ut hic illius arma : aut certe hoc ipsum vereor , quod Aeneae 
Carthago in hospitium patuit , ut est timeo Danaos et dona 
ferentes . 
havd tanto cessabit cardine rerum aut deiktikw=s 
dixit , ne in tantum quidem , hoc est brevi occasione cessabit ; 
aut 
simpliciter intellegendum est , non poterit in tanta rerum opportunitate 
cessare , ut sit de proverbio tractum , quo dicitur 'res in cardine 
est' , hoc est in articulo . 
quidam sic intellegunt : cum in incerto 
statutae res sunt , in cardine esse dicuntur , et translationem verbi a 
ianua tractam volunt , quae motu cardinis hac atque illac inpelli potest . 
quocirca quapropter . 
meditor mente pertracto . 
ne quo se numine mutet 'quo' vel vacat , vel pronomen 
est . 
et bene supprimit nomen Iunonis , ne eius frequenti commemoratione 
Cupidinem terreat ; 
magis enim vult eum intellegere , 
quam audire Iunonem . 
aut certe adverbium est , ut sit , timeo ne 
se numine Dido aliquam commutet in partem . 
mecum id est cum officio Venerio , nec potest intellegi 
'quemadmodum ego' ; 
aliter enim a matre Aeneas amatur , aliter 
a Didone . 
mecum per meos amores , id est me adnitente . 
qua id est quomodo . 
accipe audi , ut accipe nunc 
Danaum insidias , ut contra 'da' dic ; 
ut da , non indebita 
posco et da Tityre nobis . 
mentem dispositionem , consilium . 
accitu evocatione . 
et est quartae declinationis . 
urbem sidoniam quam tenent Sidonii . 
mea maxima 
cura et Aeneas cura est , sed Ascanius maxima , cui regnum Italiae 
Romanaque tellus debentur : et ubique Ascanius maxima 
cura Veneris introducitur , ut Veneris iustissima cura , item 
hunc tegere et dirae valeam subducere pugnae . 
dona restantia quae restiterunt , quae superfuerunt . 
et ante 
pelagus posuit , cum post Troiae eversionem navigaverit Aeneas . 
sopitum somno unum quidem est sopor et somnus , sed 
modo 'sopitum' inrigatum intellegimus . 
cythera sicut supra dictum 
est genere neutro pluraliter , ut alibi sunt alta Cythera . 
idalium Cypri nemus est , in quo oppidum breve , ut 
paulo post Idaliae lucos , item Idaliumque nemus . 
sacrata 
sede vel templi vel oppidi . 
ne qua 'qua' vacat , ut frequenter diximus . 
medius 
inportunus , incongruus . 
tu faciem illius 'faciem' pro vultu posuit . 
nullus enim 
faciem alterius potest accipere , sed vultum , qui pro mentis qualitate 
formatur : unde infra est 'et notos pueri puer indue vultus' . 
tu faciem illius] quod difficile numini non est , ut in faciem mutetur 
alterius . 
sane 'illius' in Georgicis corripuit , ut illius inmensae . 
noctem non amplius unam ut supra diximus artis poeticae 
est non omnia dicere : unde nunc praemisit 'noctem unam' ; 
nec 
enim dicturus est aut abscessum Cupidinis aut adventum Ascanii . 
pueri puer argumentum a facili . 
laetissima dido non 
est epitheton perpetuum , id est cum laeta esse coeperit . 
regales inter mensas epulas intemperantes , in quibus 
castitas rara est et facilis amoris occasio : unde est sine Cerere 
et Libero friget Venus . 
Laticemque lyaeum latex proprie 
aqua est fontium ab eo quod intra terrae venas lateat , sed et vinum 
latet intra uvam , unde nunc dixit laticem . 
'Lyaeum' autem pro 
'Lyaeium' dixit , figurate ponens principalitatem pro derivatione . 
occultum inspires ignem definitio amoris est ignis occultus . 
veneno venenum dictum ab eo quod per venas eat . 
ideo 
post ait longumque bibebat amorem . 
paret amor dictis ut supra pro Cupidine amorem ponit . 
sane notandum , quod interdum ubi inducit minorem festinantem parere , 
maiori respondentem eum non facit , ut hoc loco Cupidinem , ut in 
quarto ille patris magni parere parabat imperio , et in septimo 
exin Gorgoneis Alecto infecta venenis . 
et alas exvit laus ingens Ascanii per transitum , siquidem 
Cupido alis tantum depositis Ascanius fuit . 
placidam per membra quietem aut epitheton est quietis , 
aut ideo 'placidam' dixit , quia est quies , quae potest etiam somniorum 
terrore turbari . 
inrigat infundit : proprie quia et somnus sic pingitur quasi 
cornu infundat. fotum sublatum , complexum . 
amaracus hic puer regius unguentarius fuit , qui casu 
lapsus dum ferret unguenta , maiorem ex unguentorum confusione 
odorem creavit : unde optima unguenta amaracina dicuntur . 
hic 
postea in herbam sampsucum versus est , quam nunc etiam amaracum 
dicunt . 
iamque ibat cum vix Venus ista dixisset . 
sane neque 
festinantibus personis neque minoribus est respondendi facultas , ut 
hoc loco Cupidini , Mercurio supra , item in quarto , ut in septimo 
Furiae . 
cum venit aut pro 'cum veniret' , aut ut 'cum' sit adverbium 
temporis pro dum ; 
nec enim potest coniunctivi modi particula 
iungi indicativo . 
sane sciendum , malo errore 'cum' et 'dum' 
a Romanis esse confusa . 
avlaeis velis pictis , quae ideo aulaea 
dicta sunt , quod primum in aula Attali regis Asiae , qui populum 
Romanum scripsit heredem , inventa sunt . 
ideo autem etiam in 
domibus tendebantur aulaea , ut imitatio tentoriorum fieret , sub 
quibus bellantes semper habitavere maiores : unde et in thalamis 
hoc fieri hodieque conspicimus . 
Varro tamen dicit vela solere 
suspendi ad excipiendum pulverem , quia usus camerae ignorabatur : 
unde Horatius interea suspensa gravis aulaea ruinas in 
patinam fecere , trahentia pulveris atri , quantum non 
Aquilo Campanis excitat oris . 
sciendum sane omnia Graeca 
nomina in h exeuntia , cum derivationem faciunt , h in ae diphthongon 
convertere , ut au)/lh aulaea , *)/idh Idaea , *ai)/tnh Aetnaea . 
superbis 
nobilibus , ut ceciditque superbum Ilium . 
avrea si 'Dido aurea' , pulchram significat , et est nominativus , 
si 'sponda aurea' , septimus quidem est , sed synizesis fit , 
et spondeus est . 
sponda antiqui stibadia non habebant , sed 
stratis tribus lectis epulabantur , unde et triclinium sterni dicitur . 
sic Cicero sterni triclinia , et in foro sterni iubebat . 
unde 
apparet errare eos , qui triclinium dicunt ipsam basilicam vel cenationem . 
mediamque locavit ipse enim apud maiores domini 
fuerat locus , ut aperte Sallustius docet igitur discubuere : Sertorius 
inferior in medio , super eum L. Fabius Hispaniensis 
senator ex proscriptis ; 
in summo Antonius , et infra scriba 
Sertorii Versius ; 
et alter scriba Maecenas in imo , medius 
inter Tarquinium et dominum Perpernam . 
locavit collocavit . 
iam pater Aeneas religiosus , quia pater proprie omnium 
deorum epitheton est , ut ubique ostendit Vergilius . 
ostro pro purpura posuit , unde tingitur purpura . 
dant manibus famuli lymphas humilis character , qui 
i)sxno\s dicitur ; 
vilia enim describuntur . 
cereremque canistris hic 
panem , alibi triticum , ut tum Cererem corruptam undis . 
expediunt 
proferunt. tonsisque ferunt mantelia villis 'tonsis 
villis' vel minutis vel conpositis , ut tonsa coma , pressa corona 
est ; 
constat enim maiores mappas habuisse villosas , quibus etiam 
in sacris utebantur , sicut in georgicis manibus liquidos dant ordine 
fontis germanae , tonsisque ferunt mantelia villis ; 
de 
supplicaturis enim hoc dixit . 
'mantelia' vero a manibus tergendis 
dicta , et est nominativus mantele , quo modo torale . 
quod autem 
legimus ne turpe toral , apocope est . 
quinquaginta hoc est multae . 
ordine longo id est 
dispositione , secundum Tullium , qui in oeconomicis dicit , quid ubi 
ponendum sit ; 
nec enim debent universa confundi . 
cura penum 
strvere inter penum et cellarium hoc interest , quod cellarium est 
paucorum dierum , unde et in cellam dicitur imperatum frumentum , 
penus vero temporis longi . 
sane dicimus et hic et haec et hoc 
penus , sed a masculino et a feminino genere quarta est declinatio , 
a neutro tertia , quo modo pecus pecoris . 
unde Horatius portet 
frumenta penusque , masculino vero genere Plautus nisi mihi 
annuus penus datur (Ps . 
178) , feminino Lucilius posuit , ut uxori legata 
penus . 
quartae autem declinationis esse Persius docet , ut in locuplete 
penu defensis pinguibus Umbris . 
strvere ordinare , conponere , unde et structores dicuntur 
ferculorum conpositores . 
et flammis adolere penates colere . 
sed adolere proprie est augere . 
in sacris autem kat' eu)fhmismo\n 
adolere per bonum omen dicitur ; 
nam in aris non adolentur aliqua , 
sed cremantur et consumuntur . 
et flammis adolere penates] quia 
veteres in focis sacrificabant , ut ipse alibi hortor amare focos . 
totidemque pares aetate ministri non numerus habet 
admirationem , sed aetatis aequalitas . 
qui dapibus mensas onerent dapes regum sunt , epulae 
privatorum . 
'onerent' autem potest et ad abundantiam retulisse et de 
veterum more dixisse , quibus cum accubuissent omnis cena semel adponebatur . 
et quidam volunt hoc secundum veterem caerimoniarum 
ritum adverti debere , quod flamini Diali mensa inanis non anteponebatur ; 
nam cum dicit 'qui dapibus mensas onerent et pocula ponant' , 
et alibi et vina reponite mensis , quid aliud ostendit , quam mensam 
vacuam non antepositam Aeneae , quem ubique omnia sacerdotia inducit 
habuisse ? et pocula ponant secundum antiquum locutus 
est morem , quia veteribus non in manus dabantur pocula , sed mensis 
adponebantur , ut hodieque apud plures pocula in canistris argenteis 
adponuntur , quae canistra siccaria dicuntur . 
toris pictis pro in toris pictis . 
et torus dictus est , quod veteres 
super herbam tortam vel sedebant vel discumbebant , ut proximus 
ut viridante toro consederat herbae . 
ivssi discumbere bene 
'iussi' de regiis satellitibus dixit , qui utique subiecti habebantur imperio , 
nec tamquam hospites fuerant invitati . 
discumbere autem iuxta 
consuetudinem suorum temporum dixit , quia olim sedentes vescebantur , 
ut ipse alibi gramineoque viros locat ipse sedili et perpetuis 
soliti patres considere mensis . 
mirantur dona Aeneae , mirantur ivlum hoc ad Tyrios 
rettulit . 
mirantur ivlum quem putabant Iulum . 
flagrantisque dei vultus hoc ad poetam refertur . 
flagrantis ardentis divinitate. simulataque verba conposita 
in Ascanii similitudinem . 
et hoc ex persona poetae accipiendum . 
praecipve infelix propter casum futurum , ut probant 
sequentia 'pesti devota futurae' . 
ideo ergo infelix . 
'pesti' autem 
amori vel malo . 
'devota' vero de oratione Augusti translata locutio , 
quam habuit in laudatione funeris Marcelli , cum diceret , illum inmaturae 
morti devotum fuisse . 
expleri mentem nequit Graeca figura est . 
tuendo 
dum intuetur . 
et omnis gerundi modus tam ab agentis quam a 
patientis significatione similiter profertur , ut cantando tu illum , 
id est dum cantas , et frigidus in pratis cantando rumpitur 
anguis , id est dum ei cantatur . 
ille ubi postquam , ut Horatius nos ubi decidimus , 
hoc est postquam ; 
nam si loci esset , 'quo' diceret . 
ergo 'ubi' 
interdum adverbium loci est , interdum temporis . 
et magnum arduum ; 
difficile est enim imitari verum filii 
adfectum . 
falsi implevit genitoris amorem non veri , vel pro eo qui 
fallebatur , ut sit , implevit amorem eius quem decipiebat simulando 
eum esse patrem suum , et est magis absolutum participium ; 
nam illic 
nomen est falsi Simoentis ad undam . 
reginam petit non simpliciter dixit 'petit' ; 
nam petere 
est proprie insidiari . 
gremio fovet sustinet , ut et fotum gremio . 
insidat in sinu sedeat , legitur tamen et 'insideat' , id est 
ut quidam volunt insidias faciat . 
at memor ille matris hoc est 
praeceptorum matris . 
acidaliae Acidalia Venus dicitur vel quia inicit curas , 
quas Graeci a)/kidas dicunt , vel certe a fonte Acidalio qui est in 
Orchomeno Boeotiae civitate , in quo se Gratiae lavant , quas Veneri 
esse constat sacratas ; 
ipsius enim et Liberi filiae sunt : nec immerito ; 
gratiae enim per horum fere numinum munera conciliantur . 
ideo 
autem nudae sunt , quod gratiae sine fuco esse debent , ideo conexae , 
quia insolubiles esse gratias decet : Horatius segnesque nodum 
solvere Gratiae . 
quod vero una aversa pingitur , duae nos respicientes , 
haec ratio est , quia profecta a nobis gratia duplex solet 
reverti , unde est supra nec te certasse priorem paeniteat . 
sane Veneri multa nomina pro locis vel causis dicuntur inposita . 
nam 
Venerem vocari quidam propter promptam veniam dicunt . 
alii Suadam 
appellant , quod ipsa conciliatio Suada sit . 
dicitur etiam Obsequens 
Venus , quam Fabius Gurges post peractum bellum Samniticum ideo 
hoc nomine consecravit , quod sibi fuerit obsecuta : hanc Itali †Postvotam 
dicunt . 
dicta est etiam Equestris Venus , dicta et Cloacina , 
quia veteres cloare purgare dixerunt . 
dicitur et Myrica et Myrtea et 
Purpurissa . 
est et Erycina , quam Aeneas secum advexit . 
dicitur et 
Salacia , quae proprie meretricum dea appellata est a veteribus , et 
Lubentina , quae lubentiam mentibus novam praestat , quamvis alii 
hanc Lubiam dicant , quod eo numine consilia in medullas labantur . 
alii Mimnerniam vel Meminiam dicunt , quod meminerit omnium . 
est et Verticordia , est et Militaris Venus , est et Limnesia quae 
portubus praeest . 
ipsa et Victrix et Genetrix ex Caesaris somnio 
sacrata . 
est et Venus Calva ob hanc causam , quod cum Galli Capitolium 
obsiderent et deessent funes Romanis ad tormenta facienda , 
prima Domitia crinem suum , post ceterae matronae imitatae eam exsecuerunt , 
unde facta tormenta , et post bellum statua Veneri hoc nomine 
collocata est , licet alii Calvam Venerem quasi puram tradant , alii 
Calvam , quod corda amantum calviat , id est fallat atque eludat . 
quidam 
dicunt porrigine olim capillos cecidisse feminis et Ancum regem 
suae uxori statuam calvam posuisse , quod constitit piaculo ; 
nam post 
omnibus feminis capilli renati sunt , unde institutum , ut Calva Venus 
coleretur . 
apud Cyprios Venus in modum umbilici , vel ut quidam 
volunt , metae colitur . 
apud Ephesios Venerem Automatam dixerunt , 
vel Epidaetiam . 
ratio autem horum nominum talis est . 
Meliboea 
et Alexis amore se mutuo dilexerunt et iuramento se adstrinxerunt , 
ut cum tempus nuptiarum venisset sibimet iungerentur : sed cum 
virginem parentes sui alii despondissent et hoc Alexis vidisset , spontaneum 
subiit exilium . 
virgo autem ipso nuptiarum die semet de tecto 
praecipitavit : quae cum inlaesa decidisset , in fugam conversa pervenit 
ad litus ibique scapham ascendit , ex qua sponte funes soluti esse dicuntur . 
voluntate itaque deorum pervecta est ubi amator morabatur : quam cum 
ille parans cum sodalibus convivium suscepisset , pro ipso rei eventu 
templum constituit . 
quod ergo sponte fuissent <funes> 
soluti , Automatae 
Veneri nomen sacravit , quodque cum epulas pararet virgo ei aquis 
fuisset advecta , Epidaetiae sacravit. abolere sichaeum incipit 
ordo naturalis . 
prius enim est avellere inhaerentia , et post nova 
inferre . 
sic Terentius ut metum in quo nunc est adimam 
atque expleam animum gaudio . 
vivo amore aut vivi hominis , aut certe vehementi . 
praevertere praeoccupare : propter Iunonem sine dubio . 
resides pigros , ad amandum inertes ; 
iuraverat enim 
nulli se esse nupturam . 
resides sane milites otiosi et pigri dicuntur , 
ut residesque movebit Tullus in arma viros. unde contra instantes 
dicimus industrios . 
quies epulis propter regalem affluentiam . 
contra supra 
ait postquam exempta fames . 
mensaeque remotae licet sub 
extranea persona , Romanorum tamen exsequitur morem , apud quos 
duae mensae erant : una epularum , altera poculorum . 
crateras Graecum est ab eo quod est 'hic crater' ; 
nam 
Latine haec cratera dicitur , unde Persius si tibi crateras argenti 
incusaque pingui auro dona feram . 
et vina coronant 
'vina' pro poculis posuit , et est tropus synecdoche , ut Cererem 
dicimus pro frumento . 
sic Plautus vinum precemur ; 
nam hic 
deus praesens adest . 
'coronant' autem est aut inplent usque 
ad marginem , aut quia antiqui coronabant pocula , et sic libabant : 
unde est magnum cratera corona induit , inplevitque mero . 
it strepitus tectis id est ad tecta , ut it clamor 
caelo . 
legitur autem et 'fit strepitus tectis' . 
atria ut supra diximus , tangit Romanam historiam ; 
nam 
ut ait Cato et in atrio et duobus ferculis epulabantur antiqui : unde 
ait Iuvenalis quis fercula septem secreto cenavit avus ? ibi 
etiam pecunias habebant : unde etiam qui honoratiores erant liminum 
custodes adhibebantur , ut qui Dardanio Anchisae armiger 
ante fuit , fidusque ad limina custos . 
ibi et culina erat : unde 
et atrium dictum est ; 
atrum enim erat ex fumo . 
alii dicunt Atriam 
Etruriae civitatem fuisse , quae domos amplis vestibulis habebat : quae 
cum Romani imitarentur atria appellaverunt . 
alii atria magnas aedes 
et capacissimas dictas tradunt , unde atria Licinia et atrium Libertatis . 
lychni Graeco sermone usus est , ne vile aliquid introferret . 
a lychno autem lucerna dicta est , unde et brevis est 'lu' , ut Iuvenalis 
dispositae pinguem nebulam vomuere lucernae . 
Horatius 
ungor olivo , non quo furatis inmundus Natta lucernis . 
si 
enim a luce diceretur , non staret versus . 
laquearibus principaliter 
lacus dicitur , ut Lucilius resultant aedesque lacusque ; 
diminutio lacunar facit , ut Horatius nec mea renidet in domo 
lacunar ; 
inde fit alia diminutio lacunarium et per antistoichon 
laquearium . 
legitur et lacuaribus . 
Cicero Tusculanarum tectis caelatis 
lacuatis . 
noctem vincunt luminis est exaggeratio . 
funalia 
'funalia' sunt quae intra ceram sunt , dicta a funibus , quos ante 
usum papyri cera circumdatos habuere maiores : unde et funera 
dicuntur , quod funes incensos mortuis praeferebant . 
alii funalia 
appellarunt quod †in cicendula lucet , quos Graeci pursou\s vocant : 
Varro de vita P. R. facibus aut candela simplici † ; aut ex eo 
funiculo facto , earum vestigia quod ubi ea figebant appellarunt 
funalia . 
non nulli apud veteres candelabra dicta tradunt quae 
in capitibus uncinos haberent , quibus affigi solebant vel candelae vel 
funes pice delibuti : quae interdum erant minora , ut gestari manu et 
praeferri magistratibus a cena remeantibus possent . 
hic tunc ; 
est ergo adverbium temporis . 
quam belus primus rex Assyriorum , ut supra diximus , 
quos constat Saturnum , quem et Solem dicunt , Iunonemque coluisse , 
quae numina etiam apud Afros postea culta sunt . 
unde et lingua 
Punica Bal deus dicitur . 
apud Assyrios autem Bel dicitur quadam 
sacrorum ratione et Saturnus et Sol . 
alii hunc Belum Saturni 
temporibus regnasse eiusdemque dei hospitem fuisse tradunt . 
tum facta silentia tectis mos erat apud veteres , ut lumine 
incenso silentium praeberetur , ut †optativam sibi laudem loquendo nullus 
averteret . 
apud Romanos etiam cena edita sublatisque mensis primis 
silentium fieri solebat , quoad ea quae de cena libata fuerant ad focum 
ferrentur et in ignem darentur , ac puer deos propitios nuntiasset , ut 
diis honor haberetur tacendo †que nos cum intercessit inter cenandum , 
Graeci quoque qew=n parousi/an dicunt . 
hospitibus nam te dare ivra loquvntur scilicet 
exemplo Lycaonis , qui cum hospites susceptos hospitio necaret , a 
suscepto Iove , postquam ei epulas humanas adposuit , versus in 
lupum ostendit hospitii iura non esse violanda . 
Tyriisque diem atqui nox erat , sed per 'diem' accipimus et 
noctem . 
et quidam volunt masculini generis 'diem' bonum significare , 
feminini malum. Troiaque profectis bene noluit 'profugis' 
dicere . 
esse velis secundum Etruscam disciplinam locutus est ; 
sic enim dicunt 'volens propitiusque sis' . 
adsit laetitiae bacchus dator alii 'adsis' legunt , 
secundum quos 'Bacchus' aut antiptosis est , aut antiquus vocativus , 
ut socer arma Latinus habeto . 
dator bene autem addidit 
'dator laetitiae' , quia est et dator furoris . 
et bona ivno aut 
propitia , id est non irata Troianis , ut sis bonus o felixque tuis , 
aut magis 'bona' caelestis ; 
est enim et inferna , ut Iunoni infernae 
dictus sacer . 
aut , sicut supra dictum est , xrhsth\ , quod est 
bona , quam inter penates Troiani habuisse dicuntur . 
coetum modo convivium ; 
et bono verbo ad dignitatem duorum 
in uno populorum usus est . 
Laticum libavit honorem more sacrorum : et tangit 
ritum Romanorum , qui panicias sacratasque mensas habebant , in 
quas libabant , ut est heus etiam mensas consumimus , inquit 
Iulus . 
Laticum libavit honorem] diis enim hospitalibus et Iovi in 
mensam libabatur . 
libato delibato . 
summo tenus usque ad labra. attigit 
ore et verecundiam reginae ostendit , et morem Romanum . 
nam apud maiores nostros feminae non utebantur vino , nisi sacrorum 
causa certis diebus . 
denique femina quae sub Romulo vinum 
bibit occisa est a marito , Mecennius absolutus , id enim nomen 
marito . 
sic Granius Licinianus cenae suae . 
tum bitiae per transitum Poenorum ducum nomina introducit . 
nam Bitias classis Punicae fuit praefectus , ut docet 
Livius , Iopas vero rex Afrorum , unus de procis Didonis , ut Punica 
testatur historia . 
servavit autem to\ pre/pon : quare non Aeneae dedit , 
ne aut contumeliosum videretur aut petulans. increpitans inclamans , 
ut aestatem increpitans seram , aut certe arguens familiariter 
segnitiem tarde accipientis , cum esset avidus in bibendo ; 
nam sequitur 'ille inpiger' . 
melius tamen accipimus clara voce hortatum , 
ut Plautus neque ego ad mensam publicas res clamo , 
neque leges crepo et Horatius quis post vina gravem militiam 
aut pauperiem crepet ? havsit modo accepit , nec possumus 
intellegere bibit , cum hoc sequatur 'et pleno se proluit auro' . 
alibi vidit , ut hausit caelum mentemque recepit , alibi audivit , 
ut vocemque his auribus hausi , alibi vulnerat , ut latus haurit 
apertum . 
et multa alia pro loco significat . 
prolvit bibendo profudit . 
post alii proceres ergo et Bitias unus est de proceribus ; 
nam exoche sine similitudine numquam fit . 
sane 'proceres' de 
his est quae nominativum in usu non habent , ut supra et victor 
dicione tenebat . 
nam nec hoc in usu habet nominativum , licet 
in conpositione dicamus condicio . 
proceres autem ideo secundum 
Varronem principes civitatis dicuntur , quia eminent in ea , sicut in 
aedificiis mutuli quidam , hoc est capita trabium , quae proceres nominantur . 
crinitus iopas aut puerum intellege , aut imitabatur 
Apollinis formam , cuius fuerat etiam artis imitator . 
docvit quae maximus atlas 'quae' legendum est non 
'quem' ; 
nec enim istum docere potuit , qui Didonis erat temporibus , 
sed docuit Herculem : unde et dicitur ab Atlante caelum sustinuisse 
susceptum propter caeli scientiam traditam . 
constat enim Herculem 
fuisse philosophum , et <haec> 
est ratio , cur illa omnia monstra vidicit 
Nilum Melonem vocari , Atlantem vero Telamonem . 
docvit quae 
maximus atlas] id est quae ipse scit , quae ipse modulatus est * * * hic 
Atlas Iapeti filius in Africa natus dicitur . 
hic quod annum in tempora 
diviserit et primus stellarum cursus vel circulorum vel siderum 
transitus naturasque descripserit , caelum dictus est sustinere . 
qui nepotem 
suum Mercurium et Herculem docuisse dicitur . 
hic canit bene philosophica introducitur cantilena in 
convivio reginae adhuc castae : contra inter nymphas , ubi solae feminae 
erant , ait Vulcani Martisque dolos et dulcia furta . 
errantem lunam quia e(likoeidh\s est , id est obliquo incedit cursu , 
non recto , ut Sol : scilicet ne incidat in centrum terrae et frequenter 
patiatur eclipsin ; 
vicinus enim est eius circulus terrae . 
solisque 
labores 'canit' per omnia intellegimus . 
planetae septem sunt , 
Saturnus Iuppiter Mars Sol Venus Mercurius Luna . 
sed quinque 
et contra mundum feruntur , et cum mundo quando retrogradi sunt ; 
Sol vero et Luna semper contra mundum . 
ideo ergo dixit 'Solis 
labores' : laborat enim nitens contra venientis sphaerae volubilitatem . 
nec nos debet Homerus movere , qui ait h(/lion a)ka/manta ; 
non enim 
eum dixit non laborare , sed laborem non sentire . 
lunam solisque 
labores] amat sane ubique Solem et Lunam iungere . 
unde hominum genus si fabulam respicis , a Prometheo 
intellege , vel a Deucalione et Pyrrha ; 
si autem veritatem requiris , 
igni , alii de atomis , alii de quattuor elementis . 
pecudes pro omnibus 
posuit. unde imber scilicet de nubibus , quae secundum Lucretium 
de terrae anhelitu nascuntur , qui nebulas creat : quae cum 
altius fuerint elevatae , aut solis calore resolutae aut vi ventorum 
conpressae mittunt leves pluvias vel exprimunt concitatiores . 
et 
ignes scilicet ex nubium conlisione . 
nam omnium rerum conlisio 
ignem creat , ut in lapidibus cernimus , vel attritu rotarum , vel 
in silvis arborum . 
arcturum stella est post caudam maioris ursae , posita 
in signo bootae , unde arcturus dicta est , quasi a)/rktou ou)ra/ . 
hanc 
quidam agere arcton dicunt , quia arceram veteres vehiculum vocabant . 
haec autem ut fabulae loquuntur Callisto fuit , comes Dianae , quam 
Iuppiter mutatus in Dianam stupravit , ex qua natus est filius nomine 
Arcas . 
cetera in libro I. georgicorum plenius narrata sunt. pluviasque 
hyadas hyades stellae sunt in fronte tauri , quae quotiens 
nascuntur pluvias creant : unde et Graece u(a/des dictae sunt a)po\ 
tou= u(/ein , Latine suculae a suco . 
sic ergo ait 'pluviasque hyades' , ut 
Plemyrium undosum . 
alii dicunt hyadas dictas vel ab y littera 
vel a)po\ tou= u(o\s , id est sue , in cuius formatae sunt faciem : nam 
ideo eas quidam suculas , sues scilicet , dici tradunt . 
has quidam vergilias 
dicunt , quod vere florido oriantur . 
hae autem fuerunt ut alii 
dicunt , Atlantis filiae , ut alii Liberi nutrices , quae se in pelagus 
furore praecipitaverunt . 
alii Erechthei filias pro patria se morti obtulisse 
aiunt , quas Pliadas vocant , quod Pleiones filiae esse dicantur . 
quidam hyadas ab Hyante fratre , quem inventum extinctum usque ad 
mortem doluerunt , dictas putant . 
geminosque triones id est 
septemtriones , id est Helicen et Cynosuram ; 
non enim semper de duobus 
dicunt geminos , sed de pluribus . 
et proprie triones sunt boves 
aratorii , qui terram terunt . 
non ergo incongrue dixit 'triones' , quia 
septemtriones plaustra a nonnullis dicuntur . 
quid quam ob causam 'properent se tinguere soles hiberni' . 
ratio hoc facit hemisphaerii , quia hieme breviore sol utitur 
circulo . 
tingvere demergere . 
soles vero pro diebus posuit , 
ut tris adeo incertos caeca caligine soles erramus . 
vel quae tardis mora noctibus obstet id est aestivis , 
tarde venientibus ; 
'vel' enim disiunctiva est coniunctio , nec patitur 
bis eandem rem dici : ergo hoc dicit , quae causa est longorum dierum . 
sed et hic ratio hemisphaerii est . 
tardis non longis . 
ingeminant plavsu Tyrii troesque sequvntur imitantur . 
et bono usus est ordine , ut prius plauderent cives ; 
nec enim 
aliter poterant audere peregrini , qui exspectabant , ut noscerent morem : 
unde supra et vos o coetum Tyrii celebrate faventes . 
nec non et vario arte poetica utitur , ut praemittat aliquid , 
quo sequens liber videatur esse coniunctus : quod in omnibus 
servat . 
longum hic permaturum , aut qui non erat nisi ipsius morte 
finiendus. bibebat amorem adlusit ad convivium . 
sic Anacreon 
e)/rwta pi/nwn . 
super priamo de Priamo . 
nam eius praepositionis officio 
fungitur , pro qua ponitur , ut supra et sub noctem cura recursat , 
id est circa noctem . 
et sciendum , quod cum tempus significatur , 
'sub' praepositio accusativo haeret semper . 
rogitans scilicet quo 
modo sit venditus rex ; 
vel qui eum post decennale bellum exitus tulerit . 
aurorae filius Memnon . 
ideo autem dixit 'quibus ar- 
mis' , quia Vulcaniis armis usus fuisse narratur . 
aurorae filius 
armis quia etiam ei fecerat arma Vulcanus . 
qui cum auxilium Troianis 
ferret , apud Troiam occisus est . 
hic in tanto amore apud suos 
socios fuit , ut post eius mortem cum eum nimium deflerent miseratione 
deorum in aves conversi dicantur et quotannis venire ad tumulum eius 
et ibi lamentatione et fletibus se dilacerare , donec aliquantae ibidem 
moriantur . 
quales diomedis equi non debemus eos equos intellegere , 
quos Aeneae sustulit , nec enim congruit ; 
sed de his interrogat , 
quos sustulit Rheso . 
'quales' autem dixit , ac si diceret , 
anne sic feroces ut illi a quibus ducebant originem . 
Diomedes 
enim , rex Thracum , habuit equos qui humanis carnibus vescebantur . 
hos Hercules occiso crudeli tyranno abduxisse perhibetur : de quibus 
dicuntur supra memorati equi originem ducere . 
aut ideo 'quales' , 
qui potuerint esse ita divini , ut inter fatalia Troiana numerarentur ; 
nam ideo et supra ardentes ait . 
immo age vidit specialia cito posse finiri , et contulit se 
ad generalitatem . 
et a prima dic hospes origine nobis id est 
a raptu Helenae : quod quidem Dido cupit , sed excusat Aeneas . 
et 
dicit ruinam se Troiae breviter esse dicturum , habita ratione temporis , 
ut suadentque cadentia sidera somnos . 
insidias danaum hoc ad Troianorum favorem , ne videantur 
virtute esse superati . 
et laudandum quod 'insidias' tantum dixerit , 
non et captum Ilium ; 
nam et ipse Aeneas accipe nunc Danaum 
insidias. casusque tuorum ut eventu Troia corruerit , non fati 
necessitate . 
erroresque tuos et responsio hunc ordinem sequitur . 
nam primo dicit Troiae ruinam , post errores suos . 
septima 
aestas per aestates annos intellege ; 
nam sic ante olympiadas conputabant . 
septem autem annos esse Dido cognovit ex Teucro . 
SERVII GRAMMATICI 
IN VERGILII AENEIDOS LIBRVM SECVNDVM 
COMMENTARIVS . 
conticvere omnes quia supra dixit fit strepitus 
tectis . 
'conticuere' autem pro conticuerunt : quod metri causa fit 
vel ratione clausularum . 
nec est ut quidam dicunt dualis numerus , 
qui apud Latinos numquam penitus invenitur . 
et bene 'omnes' 
addidit ; 
poterant enim simul quidam , sed non omnes , tacere . 
intentique ora tenebant aut ora intuebantur loquentis , aut inmobiles 
vultus habebant , ut tenuitque inhians tria Cerberus 
ora , id est inmobilia habuit . 
aut 'tenebant' habebant , ut sit figura 
et intellegamus 'intenta tenebant' , ut Terentius nam Andriae illi id 
erat nomen . 
teneo . 
ideo autem hoc addidit , quia potest quis 
tacere , nec advertere . 
inde aphaeresis est , pro deinde : vel ut quidam volunt 'tunc' . 
toro ab alto summus enim semper est pontificalis locus ; 
non 
enim licebat supra regem sacrificulum quemquam accumbere . 
cum enim 
dicit de Didone aurea conposuit sponda mediamque locavit 
ostendit illam regali , non sacerdotali loco discubuisse . 
et Aeneas 
ubique quasi sacratus inducitur . 
dictus autem a tortis herbis est 
torus . 
et videtur hic ostendisse ostroque superbo et 
aulaeis iam se regina superbis , ut aulam significaret . 
'ab alto' 
vero pro 'ex alto' ; 
mutavit praepositionem . 
pater Aeneas honoris hoc 
nomen est . 
orsus propter longam narrationem . 
et 'orsus' hic 'coepit' , 
alibi 'finit' , ut sic Iuppiter orsus . 
infandum quia viro forti victum se dicere et doloris et 
pudoris est . 
ivbes vis , ut iubeo Chremetem : nam aliter hoc 
verbum Aeneae persona non recipit . 
renovare retexere , iterare . 
Troianas ut opes sic Horatius aut pingues Phrygiae 
Mygdonias opes . 
'ut' autem quem ad modum. lamentabile 
regnum id est magnum , quasi dignum multa lamentatione , ut 
hi multum fleti ad superos . 
danai Argivi , dicti 
a Danao rege . 
nam Graeci proprie sunt Thessali a Graeco rege . 
miserrima vidi est enim poena et in atrocitate spectaculi , ut [in] 
Aetnaeos vidit Cyclopas Ulixes et vidi 
egomet , duo de numero . 
pars magna fui propter amissam coniugem . 
et hoc se 
commendat , ut paulo post aut quid in eversa vidi crudelius 
urbe ? fando dum ipse dicit . 
alibi dum dicitur , ut 
fando aliquod si forte tuas pervenit ad aures , quia gerundi 
modus est . 
quidam per infinitivum modum dictum accipiunt . 
myrmidonum Myrmidones sunt Achillis socii , Dolopes Pyrrhi , 
qui eum de Scyro secuti sunt . 
dicti autem sunt Myrmidones propter 
hanc causam : Aeacus cum in arbore fici formicas , id est mu/rmhkas 
vidisset , optavit tot sibi socios evenire , et statim formicae in homines 
versae sunt . 
sed hoc fabulae est . 
nam Eratosthenes dicit 
Myrmidones dictos a rege Myrmidono . 
myrmidonum Myrmidones 
sunt Achillis socii , Dolopes Pyrrhi , quos ut quidam volunt de Scyro 
insula duxit ad Troiam . 
dicti autem sunt Myrmidones propter hanc 
causam : Aeacus , Iovis et Aeginae filius , cum vellet matris suae perpetuam 
memoriam permanere , insulam , in qua regnabat , a nomine eius 
Aeginam appellavit . 
hoc indignata Iuno pestilentia cives eius omnes 
absumpsit ; 
quod cum vidisset Aeacus petit a Iove , ut formicae , id est 
mu/rmhkes , quas casu animadverterat plures , in homines et suos socios 
verterentur . 
qui statim mutati in homines Myrmidones appellati sunt . 
sed hoc fabula est . 
nam Eratosthenes dicit , Myrmidonas dictos a rege 
Myrmidono , Iovis et Eurymedusae filio . 
sane amat hos exercitus iungere ; 
nam et post ait hic Dolopum manus , hic saevus tendebat 
Achilles. aut duri miles vlixi 'duri' non laboriosi , sed 
crudelis , ut quem dat tua coniunx dura . 
nam Vergilius 
pro negotiorum qualitate dat epitheta , cum Homerus eadem etiam 
in contrariis servet . 
sensus autem est 'sine lacrimis haec nec a 
quovis hostium dicerentur' . 
illud autem quod Asinius Pollio dicit 
caret ratione , de Achaemenide dictum 'miles Ulixi' , Myrmidonas 
vero et Dolopas praesentes esse , acceptos ab Heleno ; 
sic enim dicti 
frangitur dignitas . 
miles vlixi] [sane] quaedam si singulariter proferantur , 
interdum gratiora sunt , ut Tros Tyriusque mihi 
nullo discrimine agetur . 
'Ulixi' autem vetus genetivus est , ut 
atque inmitis Achilli . 
temperet abstineat . 
praecipitat pro praecipitatur : verbum pro verbo , ut diximus . 
et duas causas praetendit , quibus dicit non posse universa 
narrari , dolorem et tempus. cadentia sidera aut epitheton est 
siderum , quae semper et oriuntur et occidunt ; 
aut certe maiorem 
partem noctis vult esse transactam . 
per sidera autem noctem significat , 
quae somnos suadeat . 
casus cognoscere cognoscendorum casuum : et Graeca 
figura est . 
'casus' autem fortunam , pericula ; 
nam si 'mortem' dixisset , 
'nostrorum' debuit dicere . 
et breviter praescribit , quia Dido dixerat a 
prima dic , hospes , origine nobis . 
ergo non ad Didonis voluntatem , 
sed narrantis officium . 
et quibusdam hic hysterologia videtur ; 
supremum postremum , ultimum dicit . 
eversionem enim Troiae tantum 
omissis superioribus narrat . 
quamquam animus meminisse horret 'quamquam' melius 
praesenti iungitur tempori , ut 'quamquam scio , quamquam lego' . 
quod autem dixit 'meminisse horret' defectivi verbi ratio est ; 
nec 
enim potuit dicere 'meminere' . 
et in his quae corrupta sunt naturaliter , 
ut 'odi' 'novi' 'memini' et omnia , tempora quae inveniuntur 
et suo et aliorum funguntur officio , ut 'memini' praeteritum est , 
legimus tamen et memini videre , quo aequior sum Pamphilo 
et memini me turribus altis Corycium vidisse senem . 
quod 
si fit et in verbis integris , ut iuvat evasisse tot urbes , 
quanto magis in corruptis ? 
refugit propter metrum pro praesenti 
praeteritum posuit . 
incipiam deest 'tamen' , quia , cum praeponitur 'quamquam' , 
subiungi necesse est 'tamen'. fracti bello in hoc libro duplex 
intentio est : ne vel Troiae quod victa est , vel Aeneae turpe videatur 
esse quod fugit . 
fracti bello] bene defendit causam suorum , 
quod in bello non inpares fuerint . 
sane amat in adversis hoc verbo uti , 
ut fractae vires et frangimur heu fatis , inquit . 
fatisque repulsi oraculis : ut est cum virgo poscere 
fata : secundum Plautum tribus , vita scilicet Troili , palladii conservatione , 
integro sepulcro Laomedontis , quod in Scaea porta fuit , 
ut in Bacchidibus lectum est ; 
secundum alios vero pluribus : ut de 
Aeaci gente aliquis interesset , unde Pyrrhus admodum puer evocatus 
ad bellum est ; 
ut Rhesi equi tollerentur a Graecis ; 
ut Herculis 
interessent sagittae , quas misit Philoctetes , quibus Paris peremptus 
est , cum ipse non potuisset adferre morte praeventus . 
ductores sonantius est quam 'duces' , ut regnatorem 
Asiae : quod heroum exigit carmen . 
labentibus velocibus , 
ut labere nympha polo et labere 
pinnis . 
cursu enim lapsus celerior est . 
instar nomen est indeclinabile , licet Probus instaris declinaverit , 
ut nectaris . 
et caret praepositione , sicut 'peregre' , quamvis 
Serenus lyricus 'ad instar' dixerit . 
'instar' autem est ad similitudinem : 
unde non restaurata , sed instaurata dicuntur aedificia ad 
antiquam similitudinem facta . 
equum de hoc equo varia in historiis 
lecta sunt : ut Hyginus et Tubero dicunt , machinamentum bellicum 
fuit , quod equus appellatur , sicut aries , sicut testudo , quibus muri vel 
discuti vel subrui solent : unde est aut haec in nostros fabricata 
est machina muros : ut alii , porta quam eis Antenor aperuit , 
equum pictum habuisse memoratur , vel certe Antenoris domus , quo 
posset agnosci . 
non nulli signum equi datum , ut internoscerent Graeci 
suos , vel hostes . 
a quibusdam dicitur facta proditione praedictum , ne 
quis eas domos violaret , quarum ante ianuam equus esset depictus , unde 
Antenoris et ceterorum domus agnitae sunt. aut quia equestri proelio 
victa est Troia . 
aut a monte Hippio , post quem se absconderant 
Graeci , unde et adludit 'instar montis equum' ; 
ut pelago 
credas innare revulsas Cycladas . 
aut re vera hoc fuit , quod 
Vergilius sequitur . 
sed melius machinamenti genus accipimus . 
palladis arte aut ingeniose , aut dolose , ac si diceret , consilio 
iratae deae , quae fuit inimica Troianis . 
aedificant translatio , ut Cicero navem tibi aedificatam 
esse Messanae . 
item intexunt ut ipse alibi bis denas 
Italo texamus robore navis . 
aedificant] aedificari enim habitacula 
hominum dicimus ; 
nam ideo hic de equo 'aedificant' , qui erat 
homines recepturus ; 
vel propter magnitudinem . 
intexunt] quia naves 
texi dicuntur ; 
nam ideo ubi naves fiunt textrinum vocatur. abiete 
costas non sine ratione Vergilius hoc loco abietem commemorat , 
item acerem et pinum paulo post : nam fulminata abies interitum 
dominae significat , et Troia per feminam periit . 
acer vero in tutela 
Stuporis est : et viso equo stupuere Troiani , ut pars stupet 
innuptae donum exitiale Minervae . 
pinus in tutela quidem est 
matris deum ; 
sed et fraudum et insidiarum , quia eius poma cadentia 
per fraudem interimunt : et hic equus plenus insidiarum est . 
abiete solutio est spondei , nunc in proceleumaticum , alias in 
dactylum , ut arma virum , alias in anapaestum , ut fluviorum 
rex Eridanus . 
sciendum sane , Vergilium ubique in solutione 
ista servare sibi excusationem synaliphae : quod alii contemnunt . 
votum oblatum : nam participium est . 
votum p. r. s.] id 
est vovisse pro reditu . 
Accius in Deiphobo inscriptum dicit Minervae 
donum armipotentes Danai abeuntes dicant . 
ea fama 
vagatvr hoc est reditus fama tantum fuit , non et simulationis ; 
nam 
incipiunt et insidiae patefactae esse. ea fama vagatur bene 
excusat , ne reus sit conscientiae . 
huc pro illuc . 
huc in equum , vel in hanc rem. delecta 
corpora delectorum virorum . 
sortiti contraria sunt dilectus 
et sortitus . 
sed intellegimus , plures quidem electos , sorte 
tamen ex ipsis ductos , qui includerentur . 
virum pro virorum , 
qua figura et in prosa utimur . 
dicit sane Plinius [in naturali historia] 
hoc in neutro non esse faciendum , scilicet propter casuum 
similitudinem , nisi forte nimia metri necessitas cogat . 
furtim 
num a plebe , hoc est nullo sciente , id est latenter ? 
nam et furtum 
ideo dicitur , quod magis per tenebras admittatur ; 
unde fures qui quasi 
per furvum tempus , hoc est nigrum , aliquid subripiunt . 
caeco lateri pro caecis lateribus . 
et nota aliter dici 
caecum hominem , id est non videntem , aliter caecum latus , id est 
obcaecaturum , absconsurum . 
cavernas ingentes non nulli omnia 
loca concava cavernas dictas a veteribus asserunt , ut et 
umbrosae penitus patuere cavernae . 
alii fustes curvos navium , 
quibus extrinsecus tabulae adfiguntur , cavernas appellarunt : unde , quia 
naves texi dicuntur et cavernae navium sunt , permansit in metaphora , 
ut et 'intexunt' diceret et 'cavernas' . 
alii quodcumque in arcum formatum 
est , quod flexum et in altitudine curvatum ad sedem deducitur 
cavernam dici tradunt . 
ingentes ut diximus , epitheto levavit tapinosin . 
uterumque 
uterus est mulierum : nam praegnantis proprie est . 
quem modo 
ideo dixit , quia dicturus est feta armis . 
alvus est quo 
defluunt sordes , ut Sallustius simulans sibi alvum purgari . 
venter qui videtur , ut Iuvenalis Montani quoque venter adest 
abdomine tardus . 
sane et in tragoedia de hoc equo e)gku/mona legitur ; 
hinc ergo hic 'uterum' dixit. armato milite ut supra 
ex hoste . 
armato milite] singularem numerum pro plurali posuit , 
ut ultro Inachias venisset ad urbes Dardanus pro 
Dardani ; 
et alibi pluralem pro singulari , ut desiste manum 
committere Teucris , cum solus esset Aeneas . 
tenedos Tenes quidam infamatus , quod cum noverca concubuisset , 
hanc insulam vacuam cultoribus tenuit : unde Tenedos 
dicta est . 
ideo ergo ait 'notissima fama' . 
sic Cicero Tenen ipsum 
cuius ex nomine Tenedos nominatur . 
tenedos insula est 
contra Ilium , quae ante Leucophrys dicta est ; 
nam Tenes , Cycni filius , 
infamatus a noverca , quod cum ea voluisset concumbere , cultoribus vacuam 
tenuit : unde Tenedos dicta est . 
alii dicunt , quod se propter 
supra dictam causam ex ipsa insula in mare praecipitaverit . 
huius 
soror Hemithea fuisse dicitur . 
insula dives opum ut alibi dives equum . 
et hic 
genetivo iungit , Statius , quod rarum est , et ablativo , ut satis 
ostro dives et auro . 
priami dum regna m. †qui et ipsa a Graecis 
est . 
sinus reductus litoris secessus. statio statio est ubi ad 
tempus stant naves , portus ubi hiemant . 
male fida aut minus 
fida propter periculum navium , quia statio est , quam plagiam dicunt : 
aut certe fida Graecis . 
male hoc est 'in nostram perniciem' , ut 
Lucanus de syrtibus sic male deseruit (9.310) : et hanc significationem 
raro invenimus . 
sane 'male fidus' non infidus , sed minus fidus intellegitur . 
'male' enim minutionem habet , non negationem . 
deserto vel ab his , qui Troianae partis erant ; 
aut certe ideo 
'deserto' , ut facilius latere possint . 
condunt pro abscondunt . 
abiisse petiisse 'abisse' dicimus et 'petisse' , sed propter 
metrum epenthesis facta est . 
mycenas a parte totum , id est Graeciam . 
omnis teucria subaudis 'gens' . 
et absoluta est elocutio . 
solvit quasi ante aerumnis vincti essent . 
panduntur portae signum pacis est , ut Sallustius apertae 
portae , repleta arva cultoribus ; 
ut 'clausis portis' signum 
belli est quae moenia clausis bellum acuant portis . 
ivvat ire autem , exire , aut ire longius. dorica castra mala 
est compositio ab ea syllaba incipere , qua superius finitus est sermo ; 
nam plerumque et cacenphaton facit , ut hoc loco . 
sane Dorus 
Neptuni filius fuit , unde Dori originem ducunt . 
litusque relictum quod nostrum fuerat . 
hic pro illic . 
et totum hoc ita accipiendum. tendebat 
tentoria habebat , ut et latis tendebat in arvis . 
saevus achilles propter Hectorem tractum . 
et talis ubique inducendus 
est , ut Horatius iura neget sibi nata . 
classibus hic locus magis ad equites referre debemus , 
ut et Ortinae classes : unde et classica dicuntur . 
acie hic exercitu . 
aliter huc geminas nunc flecte acies . 
hic acies legitur et 'acie' . 
nam potest utrumque . 
pars stupet <et mirantvr> 
figurate , ut pars in frusta 
secant. innuptae quae numquam nubit , nam virgo potest et 
nubere . 
donum a)mfiboli/a , non quod ipsa dedit , sed quod ei oblatum 
est. donum exitiale quantum ad Troianos . 
primusque thymoetes ut Euphorion dicit , Priamus ex 
Arisba filium vatem suscepit . 
qui cum dixisset quadam die nasci 
puerum , per quem Troia posset everti , pepererunt simul et Thymoetae 
uxor et Hecuba , quae Priami legitima erat . 
sed Priamus 
Thymoetae filium uxoremque iussit occidi . 
inde ergo nunc dicit 
'sive dolo' , quia iustam causam proditionis habere videbatur . 
alii 
volunt 'dolo' scilicet Graecorum , quo omnes decepti sunt . 
arce locari velut tutamen . 
et non incassum arcis Troianae 
prope multis locis mentio fit . 
in hac enim arce huiusmodi saxum fuisse 
dicitur , quod ab alio contritum sanguinem emitteret . 
namque Helenam 
ad incitandos in se amatores saepe ex hoc saxo lapillum uti fuisse 
solitam . 
sic fata ferebant ut etiam cives contra patriam sentirent . 
at capys quidam : non pater Anchisae . 
et bene nec se , 
nec patrem huic consilio dicit interfuisse , per quod interitus patriae 
imminebat . 
quamquam Aeneas quasi obtrectator Priami non adsit , 
ut Homerus dicit , Anchises vero propter caecitatem , ut docet Theocritus . 
alii hunc Capyn adfinem Aeneae tradunt , et ideo ei ab Aenea 
dari recti consilii principatum . 
hic est qui Capuam condidit . 
sed hoc 
post multa saecula claruit . 
nam his temporibus , quibus Caesar occidi 
habuit , Capuae iuvencae aeneae dicitur inscriptum fuisse , isdem temporibus 
unum de genere conditoris periturum . 
pelago pro in pelagus . 
danaum insidias bene qui suadet 
ut praecipitetur , non dicit 'donum Minervae' , sed 'Danaum insidias' et 
'suspecta dona' . 
subiectisque vrere flammis 'que' copulativa coniunctio 
est , 'aut' disiunctiva . 
quomodo ergo has iunxit , cum non utrumque , 
sed alterutrum fieri poterat quod suadebatur ? 
poetarum est partem 
pro parte ponere , ut torvum pro torve , et volventibus pro volubilibus : 
coniunctionem ergo pro coniunctione posuit , ut 
saxum ingens volvunt alii radiisque rotarum 'que' pro 've' 
posuit ; 
nam sonantius visum est . 
antiqua tamen exemplaria 've' 
habere inveniuntur ; 
've' enim proprium significatum habet , ut interdum 
pro vel accipiatur . 
terebrare quidam aperire ac rescindere accipiunt , alii terebrare 
simpliciter accipiunt , quia adiecit temptare . 
et hinc ostenditur adversa 
sententia ; 
non enim ab omnibus creduntur insidiae . 
incertum instabile , unde est 'studia in contraria' . 
'incertum' 
ergo aut temporale est , aut perpetuum epitheton vulgi. sane 
'vulgus' magis masculini generis est , quam neutri , quia in 'us' 
exeuntia neutra in 'ris' mittunt genetivum , excepto 'pelagus' , quod 
in hoc nomine creavit errorem . 
ante omnes aut perissologia est , quia dixit 'primus' ; 
aut 
'ante omnes' , id est videntibus omnibus . 
laocoon omnia in 'oon' exeuntia tertiae sunt declinationis , 
ut Laocoontis Demophoontis Hippocoontis . 
ardens omnis adfectus 
tribus rebus ostenditur , vultu voce gestu , sicut hic futura dicturo primum 
iram et commotionem animi quae vultu ostenditur dedit , dein celeritatem 
corporis , inde vocis magnitudinem . 
et procul quidam hoc loco 'procul' 'unde primum exaudiri 
potuit' tradunt : alii 'iuxta' volunt , ut serta procul . 
o miseri bene 
hoc coepit , quia non erant suadenti utilia credituri. quae tanta 
insania ? quia insanorum est contra se sentire . 
aut 'insania' dementia . 
creditis avectos hostes vehementius est , quam si dixisset 'non 
navigaverunt' . 
dona carere dolis danaum ? ? ordo est 'dona Danaum' , 
non 'dolis Danaum' ; 
non enim quaecumque sunt dona Danaum sunt . 
sic notus vlixes ? ? quia , ut ait Homerus , voluntate verberatus 
et sub habitu mendici Troiam ingressus exploravit universa . 
hic 
sane Ulixes , filius Laertae , Penelopae maritus fuit . 
qui filios habuit 
Telemachum ex Penelope , ex Circe vero Telegonum , a quo etiam inscio 
cum is ipse patrem quaereret , occisus est . 
huic Ulixi primus Nicomachus 
pictor pilleo caput texisse fertur . 
huius post Iliense bellum 
errores Homerus notos omnibus fecit . 
de hoc quoque alia fabula narratur . 
nam cum Ithacam post errores fuisset reversus , invenisse Pana 
fertur in penatibus suis , qui dicitur ex Penelope et procis omnibus 
natus , sicut ipsum nomen Pan videtur declarare : quamquam alii hunc 
de Mercurio , qui in hircum mutatus cum Penelope concubuerat , natum 
ferunt . 
sed Ulixes posteaquam deformem puerum vidit , fugisse dicitur 
in errores . 
necatur autem vel senectute , vel Telegoni filii manu aculeo 
marinae beluae extinctus . 
dicitur enim , cum continuo fugeret , a Minerva 
in equum mutatus . 
in ligno bene 'ligno' quasi dissuasorie , non simulacro , ut 
paulo post ducendum ad sedes simulacrum . 
nam in 
suasione vel dissuasione tam sensus quam verba considerantur . 
ligno] adfectavit tapinosin dicens 'ligno' ; 
infirmare enim vult fictam 
eorum religionem . 
inspectura domos , bene 'inspectura' ; 
muris enim portisque deiectis , 
qui apud Troiam hoc machinamento perrupti sunt , necesse erat 
domos inspici . 
venturaque desuper urbi hoc est oppressura civitatem . 
aut aliquis latet error non confirmat , ut plus in eo fraudis 
videatur esse , quam fuit. error id est dolus , ut inextricabilis 
error . 
et est figura ab eo quod praecedit id quod sequitur . 
distinguendum sane 'error' , et sic dicendum 'equo ne credite Teucri' . 
item 'quicquid id est , timeo' , hoc enim melius est . 
equo latet 
id est sub praetexto , sub specie equi . 
alii 'equo' in equo accipiunt . 
<ne> 
credite <ne> 
confidite , id est nolite eorum fiduciam habere , qui 
timendi sunt , etiam cum ultro offerunt dona . 
quicquid id est 'timeo' inquit 'quicquid omnino in equo est ; 
ceterum Danaos , etiam dona ferentes' . 
in latus quidam inter ventrem et latus percussum intellegunt . 
[multi ita volunt intellegi 'in latus stetit , in alvum contorsit hastam.'] 
quidam deesse aliquid putant , ut sit sensus 'inclinans se in latus ad 
ictum vehementiorem intorsit hastam' , nam si latus equi accipias , contrarium 
erit quod subiunxit 'alvum'. feri quadrupedis : ab eo quod 
toto corpore feratur , ut pectebatque ferum et paulo 
post saucius at quadrupes. curvam alvum Plautus 
masculino ait genere , quo non utimur . 
percussum sane intellegimus 
inter ventrem et latus . 
recusso pro concusso , praepositio pro praepositione . 
cavae cavernae Graeca figura , ut 'vitam vivere' , 'mortem 
mori' . 
quae autem a veteribus cavernae appellatae sint superius 
dictum est . 
fata deum 'fata' modo participium est , hoc est 'quae dii 
loquuntur' , ut Statius et vocem fata sequuntur . 
si mens non 
laeva fuisset Troianorum scilicet ; 
bene ergo divisit . 
sane laeva modo 
contraria . 
et sciendum laevum , cum de humanis rebus est , esse 
contrarium , cum de caelestibus , prosperum , ut intonuit 
laevum , quia sinistra numinum intuentibus dextra sunt . 
foedare dilacerare . 
foedum enim tam apud Vergilium , 
quam apud Sallustium non turpe significat , sed crudele , ut 
sanguine foedantem quos ipse sacraverat ignis , Sallustius 
foedi oculi . 
alii 'foedare' secundum Graecos accipiunt . 
quid enim 
foedius , quam duces Graecorum latentes deprehendi ? 
latebras autem 
amare dixit . 
stares si 'staret' legeris , 'maneres' sequitur propter o(moiote/leuton . 
et est apostropha . 
ecce manus haec particula prope rem gestam ante oculos lectoris 
inducit . 
sane saepe dictum est , Vergilium inventa occasione mentionem 
iuris pontificalis facere in quacumque persona . 
antiquis itaque 
caerimoniis cautum erat , ne vinctus flaminiam introiret , si introisset , 
solveretur vinclaque per impluvium effunderentur inque viam publicam 
eicerentur . 
flaminia autem domus flaminis dicitur , sicut regia regis 
domus . 
[quod] hic de Sinone rem flaminis a rege factam debemus accipere , 
ipse viro primus manicas atque arta levari vincla 
iubet Priamus ; 
quod factum sub divo , illo versu ostendit 
sustulit exutas vinclis ad sidera palmas et vos aeterni 
ignes , id est sidera : quod utique incongrue dictum videtur , nisi sub 
divo Sinonem stantem haec dixisse accipiamus . 
ideo autem 'iuvenem' 
dicendo nomen suspendit , quo gravior narratio fieret , si ordine suo referrentur 
quae gesta sunt. manus revinctum ut oculos 
suffusa . 
trahebant cum festinatione adducebant , ut 
conventus trahit in medios . 
et modo 'trahebant' ad desiderium 
ducentum et Sinonis pertinet simulationem . 
non quia renititur Sinon , 
nam contrarium esset 'qui se ignotum venientibus ultro' . 
quis se quibus se . 
alii 'qui se' legunt . 
hoc ipsum vel ut caperetur , vel quod Graeci simulabant. hoc 
ipsum per 'm' , quia usurpatum est 'ipse' , et est naturale 'ipsus' , 
ut ipsus mihi Davus . 
dicimus ergo 'ipsus ipsa ipsum' , ut 'doctus 
docta doctum' . 
ut strveret ut confirmaret praeiacta dolorum 
semina . 
et respexit ad superiora , ut aedificant . 
ut 
strveret] vel astrueret vel incoatum a Graecis perficeret . 
quod ipse 
exposuit 'Troiamque aperiret Achivis' . 
fidens animi ut o praestans animi iuvenis . 
et est nomen ; 
desiit enim esse participium , quia genetivo casui 
cohaeret et potest recipere conparationem . 
sane veteres fiduciam 
interdum pro crimine et audacia ponebant , ut Sallustius ita fiducia 
quam argumentis purgatiores dimittuntur . 
et Vergilius nam 
quis te , iuvenum confidentissime. in utrumque 'in' modo 
'ad' significat , alibi pro 'contra' , ut etiam supra diximus . 
sane sequenti versu exposuit , quid est 'in utrumque paratus' . 
versare dolo dolo evertere , et subaudis Troianos ; 
aut 
'dolos versare' , hoc est exercere . 
hinc versutus , quod facile se ad ea 
quae usus poscit vertit . 
Plautus versutior es , quam rota figularis (Epid . 
371) . 
occumbere morti novae locutionis figura et penitus remota . 
Ennius 
ut vos vostri liberi defendant , pro vostra vita morti occumbant 
obviam . 
visendi frequentativum est 'viso' , ut 'verso' 'facesso' , 
licet rarum sit ; 
nam in 'to' exeunt frequentativa . 
circumfusa rvit figura u(pallagh/ , ruit primo et sic circumfusa 
est . 
certant cum supra 'iuventus ruit' dixerit , subiunxit 
'certant' . 
figuratum est , quia iuventus enuntiatione singulare est , intellectu 
plurale. inludere capto et 'inludo tibi' dicimus , ut hoc loco , 
et 'inludo te' , ut verbis virtutem inlude superbis , 
et 'inludo in te' . 
simile est et 'insulto' . 
quidam 'inludere' per 
ludum ac iocum saevire in iniuriam alicuius intellegunt , ut silvestres 
uri adsidue capraeque sequaces <inludunt> . 
'capto' autem , quod 
ita Troiani putabant . 
accipe audi , ut 'da' dic , ut qui sit da Tityre nobis . 
insidias servavit ordinem respondendo ad illud , quod regina interrogaverat 
insidias , inquit , Danaum . 
crimine ab uno 
hoc est causa , ut crimen amor vestrum : ab eo quod 
praecedit id quod sequitur . 
si enim simpliciter intellexeris 'crimine' , 
de negotio ad personam vitiosum transitum facis . 
alii sic 
legunt 'Danaum insidias et crimina' . 
turbatus quasi turbatus , ut exultat Amazon , 
id est quasi Amazon . 
et hoc ad fidem faciendam : non enim turbatus , 
supra enim ait 'seu versare dolos , seu certae occumbere morti' . 
inermis quidam supplex accipiunt , ut tendentemque 
manus Priamum conspexit inermes . 
hev modo una est syllaba , sed interdum propter metrum 
duae fiunt , ut eheu quam pingui macer est mihi taurus in 
ervo , sicut 'prendit' et 'prehendit' , et secundum Plinium multa 
sunt talia . 
tellus et aequora bene conciliat miserationem , de 
communibus duobus exclusus elementis . 
sane 'tellus' 'us' longa 
est : et sunt pauca quae 'us' producunt , ut senectus iuventus salus 
virtus palus servitus incus tus rus mus pus , tunc scilicet cum genetivus 
in 'tis' vel in 'ris' exit et habet paenultimam longam . 
ideo 
autem 'tis' et 'ris' diximus , quia palus , licet paludis longa sit 
'lu' , brevis tamen non numquam invenitur , quia in 'dis' exit genetivus , 
ut Horatius sterilisque diu palus aptaque remis . 
'aequora' vero modo maria , alibi campos , ut ac prius ignotum 
ferro quam scindimus aequor : dictum enim est ab aequalitate . 
hev quae nunc . . . accipere] quia Graeci tenebant maria , Troiani 
terras . 
sane quod deflet , ideo ei prima brevis datur oratio . 
et est controversiae 
schema : nam principium satis docte sumptum est ; 
hac enim 
exclamatione et miseriae auctu benivolum sibi iudicem fecit , querelae 
autem novitate attentum . 
quis enim non cuperet audire , quo pacto 
idem homo et Graecis et Troianis esset invisus ? 
denique subiecit 'quo 
gemitu conversi animi , compressus et omnis impetus : hortamur fari 
quo sanguine cretus , quidve ferat ; 
memoret quae sit fiducia capto' . 
habet ergo benivolentiam et attentionem . 
ingressus deinde causam , quia 
timebat , ne persona Graeci suspecta esset quasi hostis , hoc fatetur primum 
et ex sequentibus sanat 'neque me Argolica de gente negabo : hoc 
primum ; 
nec si miserum Fortuna Sinonem finxit , vanum etiam mendacemque 
inproba finget' . 
subiungit fabulam ex qua sibi fidem paret 
dicturus de equo . 
de Palamede autem et Iphigenia ad Troianos nil 
pertinet , de quibus vera incipit et in falsa desinit ; 
facile enim quae 
sequuntur credibilia sunt , cum prima recognoscuntur : quae per singula 
loca vel versus facilius poterimus advertere . 
denique aut vacat , sicut 'gentium' , aut novissime significat . 
et super et insuper . 
ipsi quos pro merito meo minime 
deceat saevos esse , [hoc est] , quibus sum praestaturus salutem . 
infensi infensus proprie est plus quam inimicus , ab inimico 
maior . 
poenas cum sanguine id est et tormenta et mortem . 
potest enim aliud esse sine alio . 
conversi animi bene , quia dixerat 'et super ipsi Dardanidae 
infensi' , ut ostenderet eos , cum advenienti inludere certarent , audito 
eius gemitu ad miserationem esse conversos . 
impetus quo in Sinonis ferebamur interitum . 
hortamur 
bene , non 'iubemus' , utpote miserantes. quo sanguine cretus 
quibus sit parentibus natus : nam Graecum esse constabat . 
ferat adferat , id est nuntiet . 
memoret quae sit fiducia 
capto aut dicat quae tanta sit in captivo fiducia , ut audeat 
dicere 'et super ipsi' : aut certe 'memoret' est meminerit , ut significet , 
meminerit in captivo per veriloquium vitae esse fiduciam . 
unde et responsio talis est 'fatebor vera' . 
alii 'memorem' legunt , 
ut sit sensus , hortabamur ad loquendum memorem , hoc est qui 
diligenter factionis suae meminerat . 
memoret quae sit fiducia capto] 
vel [ut] memor sit , quid in captivo victori liceat , vel 'quidve ferat memoret' , 
id est quid afferat dicat , ut simpliciter accipiatur quod sequitur , 
quid illud sit quod ei fiduciam apud hostes capto pariat , ut putet 
a Troianis sibi esse parcendum . 
fuerit quodcumque id est quicumque me sequitur eventus . 
fuerit quodcumque] sive miseratus vitam concedere volueris , sive 
non . 
est autem parenthesis , et respicit ad illud 'memoret , quae sit 
fiducia capto' . 
suspendendum ergo 'rex' . 
sane 'quodcumque' vetusta 
voce mortem significari Lucilius docet in XII . 
hunc , si quid pueris 
nobis me et fratre fuisset , hoc est , si mors vel me vel fratrem 
oppressisset . 
ergo ut quidam volunt urbane animum hominis mortem 
contemnentis ostendit . 
'vera' inquit , ut et falsa , quae postea dicturus 
est , vera credantur : ideo primo a veris coepit . 
ordo autem est , fatebor 
cuncta vera , neque me Argolica de gente negabo . 
quod sciebant 
Troiani confessus est , ut ei de ceteris crederetur . 
hoc primum hoc maximum est vel principale apud me , 
verum dicere . 
<vel> 
hoc primum 'fatebor' subaudis . 
nec si miserum 
fortuna sinonem finxit quidam ita intellegunt : si me Fortuna ad 
hanc miseriam perducere potuit , non valebit etiam stultum facere , ut 
putem me mentiendo proficere. sinonem Autolycus quidam fur fuit , 
qui se varias formabat in species . 
hic habuit liberos Aesimum , 
unde natus est Sinon , et Anticliam , unde Ulixes : consobrini ergo 
sunt . 
nec inmerito Vergilius Sinoni dat et fallaciam et proditionis 
officium , ne multum discedat a fabula , quia secundum Euphorionem 
Ulixes haec fecit . 
sinonem melius , quam si 'me' dixisset ; 
solet 
enim et in nomine quaedam esse emphasis , ut et quisquam 
numen Iunonis adoret . 
finxit conposuit , formavit , ut et corpora 
fingere lingua . 
et notandum quia omnis Sinonis oratio diasyrtica 
est : nam et negotium exprimit , et Troianorum insultat stultitiae , 
ut hoc loco . 
finxit vanum fallacem . 
et vanus est qui 
etiam sine utilitate mentitur , mendax qui tantum ad decipiendum . 
sane 'vanus' stultus apud idoneos non invenitur , ut ait Iuvenalis 
sic libitum vano qui nos distinxit Othoni . 
fando aliquod si forte tuas pervenit ad avres dum 
dicitur . 
et utitur bona arte mendacii , ut praemittat vera et sic 
falsa subiungat . 
nam quod de Palamede dicit verum est , quod de 
se subiungit falsum . 
et sciendum ex hac historia partem dici , 
partem supprimi , partem intellegentibus linqui . 
nam Palamedes , 
ut Apollonius dicit , septimo gradu a Belo originem ducens , cum 
dilectum per Graeciam ageret , simulantem insaniam Ulixen duxit 
invitum . 
cum enim ille iunctis dissimilis naturae animalibus salem 
sereret , filium ei Palamedes opposuit . 
quo viso Ulixes aratra suspendit , 
et ad bellum ductus habuit iustam causam doloris . 
postea 
cum Ulixes frumentatum missus ad Thraciam nihil advexisset , a 
Palamede est vehementer increpitus . 
et cum diceret adeo non esse 
neglegentiam suam , ut ne ipse quidem si pergeret quicquam posset 
advehere , profectus Palamedes infinita frumenta devexit . 
qua invidia 
Ulixes auctis inimicitiis fictam epistolam Priami nomine ad 
Palamedem , per quam agebat gratias proditionis et commemorabat 
secretum auri pondus esse transmissum , dedit captivo , et eum in 
itinere fecit occidi . 
haec inventa more militiae regi adlata est et 
lecta principibus convocatis . 
tunc Ulixes cum se Palamedi adesse 
simularet , ait , si verum esse creditis , in tentorio eius aurum quaeratur . 
quo facto invento auro , quod ipse per noctem corruptis 
servis absconderat , Palamedes lapidibus interemptus est . 
hunc 
autem constat fuisse prudentem . 
nam et tabulam ipse invenit ad 
conprimendas otiosi seditiones exercitus , ut Varro testatur . 
secundum 
quosdam ipse repperit litteras . 
quae res forte sit dubia , tamen 
certum est * * * x ab hoc inventas cum h aspiratione . 
inclita gloria propter dilectum et frumenta . 
falsa sub proditione sub falso crimine proditionis . 
et 
rem notam per transitum dicit ; 
unde et paulo post 'haud ignota 
loquor' . 
quamquam ibi possit intellegi , haud ignota nobis , sed 
forte etiam ad vos potuit pervenire . 
sciendum sane factum hoc vere 
et Troianos scisse . 
sed Sinon callide quasi ignorantibus quae vera 
sunt dicit , ut fidem sequentibus faciat . 
pelasgi a Pelasgo Terrae 
filio , qui in Arcadia genitus dicitur , ut Hesiodus tradit . 
infando indicio propter aurum clam suppositum . 
'indicio' 
autem delatione. quia bella vetabat iam hoc falsum est , 
sed dicitur ad Sinonis commendationem ; 
nam aliam ob causam Palamedes 
periit . 
et bene ad captandam circa amicos eius miseriam 
adiungitur , quia pacis auctor fuit . 
cassum privatum , vacuum . 
[et] cassum est quasi quassum 
et nihil continens ; 
nam et vas quassum , quod humorem in se non continet 
et est vacuum : unde et retia casses , quod multum in se vacui 
habeant . 
nunc cassum lumine lugent] [sane] vult Sinon suadere , vere 
fugisse Graecos , si Palameden lugere potuerunt . 
illi me comitem oratorie se commendat . 
'illi' id est qui bella 
vetabat . 
et bene 'comitem' , non militem , quem eius inimici velut subparem 
insequerentur . 
et consanguinitate propinquum excusatio a necessitudine , 
sed hoc totum falsum est . 
pavper excusatio a fortuna : haec enim fuerat causa militandi , 
ut Terentius cum hinc egens profugiet aliquo militatum . 
primis <huc misit> 
ab annis aut adolescentiae , aut belli . 
et 
est excusatio , quia patri parendum necessario fuit ; 
ideo ait 'misit' . 
dum stabat regno quia et ipse unus de regibus fuit . 
et 
bene addidit dignitatem eius quem fingebat propinquum , ut ei iusta 
causa fuerit indignationis adversus Ulixem . 
et nos pluralis numerus pro singulari , ut Sallustius nos 
in tanta doctissimorum copia . 
an 'nos' se et patrem dixit ? 
et 
nos] id est ut Palamedes. nomen gloriam , ut nomen 
Echionium matrisque genus Peridiae . 
alii 'nomen' nobilitatem 
accipiunt , ut cui genus et quondam nomen natique 
fuissent . 
invidia propter advectum frumentum . 
pellacis per 
blanditias decipientis . 
pellicere enim est blandiendo elicere . 
concessit pro decessit . 
adflictus suspendendum , ne videatur adflictum se dicere , quia 
in tenebris vitam trahebat , sed quia amicum perdiderit . 
vitam in 
tenebris ideo lugentibus inimica lux est , quia caruerunt ea hi quos 
dolent ; 
ideo tenebras petunt et atra veste amiciuntur et capita velant , 
ut videantur cum defunctis agere , imitantes tenebris inferorum faciem . 
insontis amici duo posuit , et 'insontis' et 'amici' . 
et plus est 
quod amicum dixit , quam propinquum. mecum indignabar quomodo 
ergo 'nec tacui demens' ? 
intellegimus istum quasi tacuisse 
primo , post inpatientia doloris erupisse . 
et casum insontis m. i. amici] 
[aut] quod interim non vindicarem amici insontis interitum . 
fors siqua bene 'siqua' , quia est et bona et mala . 
tulisset non nulli pro retulisset intellegunt . 
si patrios umquam remeassem victor ad argos bene dubitat , ut 
ostendat , propter Palameden omnes sibi Graecos inimicos fuisse . 
victor autem ut quidam volunt voti compos , ut est quam 
septem ingentia victor corpora fundat humi , quia aliter dictum 
potuit non bene a Troianis accipi . 
argos Argi ab Argo dicti , quem 
custodem vaccae , in quam Io fuerat commutata Mercurius occidit . 
promisi per contrarium ait pro minatus sum , quia minamur 
mala , promittimus bona . 
sic Horatius contra atqui vultus erat 
multa et praeclara minantis , id est promittentis . 
[et] promisi 
vltorem deest 'futurum' . 
hinc mihi pro 'hac causa' vel 'propter hoc' . 
et est adverbium 
locale pro coniunctione causali. prima mali labes quia secuta 
sunt postea oraculum et adscita Calchantis factio . 
'adscita' sane 
dicitur adsumpta. 'labes' vero ruinam significat , a lapsu . 
criminibus causis , ut supra et crimine ab uno . 
novis aut magnis , aut quae nullus sperasset ; 
aut aliis atque aliis . 
spargere voces ut Cicero et spargere venena didicerunt . 
ambigvas aut dubias , ne si aperte ageret , accusatio esse 
videretur , aut suspicionum et criminum plenas. conscius aut 
peracti sceleris , [de nece Palamedis] aut dolorum suorum , ut est in 
tertio oblitusve sui est Ithacus . 
aut certe sciens hunc 
meum animum. arma modo fraudes vel dolos , nam arma sunt 
instrumenta cuiuslibet rei : unde et insidiantis fraudes 'arma' nominavit . 
alii 'arma' pro opibus vel auxiliis accipiunt . 
alii 'arma' consilium , 
alii occasionem , non nulli insidias intellegunt : quidam 'conscius 
arma' hypallagen putant pro 'conscientia arma' , ut et quondam 
patriis ad Troiam missus in armis et arma deosque 
parant comites et alia arma Latinis quaerenda . 
nec requievit enim aut vacat 'enim' , aut pendet sensus , 
ut et posterior 'donec Calchante ministro' : arte enim agitur , semiplena 
dicendo ut cogat et interrogare et avidius audire Troianos . 
calchante ministro 'me destinat arae' , et est aposiopesis . 
et mire 'ministro' , quasi non exierit a se responsum . 
sed quid ego aposiopesis . 
et bene reticuit , ne taederet illos 
tam longae orationis , nihil ad se pertinentis , nisi studium audiendi 
intermissione renovasset . 
autem hic abundat. ingrata nec vobis 
placitura , nec mihi gratiam conciliantia . 
ingrata] quorum iam 
non libenter memini . 
quidve moror ? ? vestram scilicet festinationem , vel mortem . 
omnes et eos , qui prodesse disponunt . 
uno ordine uno reatu . 
et est de antiqua tractum scientia , quia in ordinem dicebantur causae 
propter multitudinem vel tumultum festinantum , cum erat annus 
litium . 
Iuvenalis expectandus erit qui lites inchoet annus . 
idque avdire sat est me Graium esse. iamdudum modo 
'quam primum' . 
sumite poenas scilicet ut satis faciatis Graecis , qui 
me oderunt . 
et dicendo mortem suam gratam esse Graecis , et Troianorum 
benivolentiam conciliat , et ut sibi reliqua credantur extorquet . 
hoc ithacus velit et magno mercentur atridae callide 
hoc dicto impetrat vitam , adserens mortem suam illorum hostibus 
esse placituram . 
ideo autem dicit 'mercentur' , quia sacrorum 
est , ut fugiens victima ubicumque inventa sit , occidatur , ne piaculum 
committatur . 
ergo Sinon qui victima fuerat , quippe qui 
propter reditum sacrificio fuerat destinatus , nec possent Graeci nisi vel 
empta morte Sinonis ad patriam redire , iure et votis et praemio 
Graecorum interimitur . 
'Ithacus' vero pro 'Ithacensis' , principale 
pro derivativo . 
magno mercentur id est pretio , ut 
Turno tempus erit magno cum optaverit emptum intactum 
Pallanta . 
ardemus scitari festinamus inquirere . 
et ecce , quo proficit 
aposiopesin ante fecisse. quaerere cavsas cur a Graecis 
eius optaretur interitus . 
ignari aut nescientes , aut imprudentes. artisque pelasgae 
ars tw=n me/swn est . 
ideo adiecit 'Pelasgae' , hoc est malae . 
prosequitur mire , ut ab initio coeperat. pavitans quasi 
pavitans . 
pavitans] hoc est simulans se pavere . 
et non tam propter 
mortem : nam erit illi contrarium 'iamdudum sumite poenas' : sed ut 
videretur cum timore civium suorum consilia vel secreta patefacere . 
ficto pectore pectus pro verbis posuit : nam numquam fingitur 
pectus . 
saepe fugam danai hoc secundum Homerum verum est , 
apud quem suadet Agamemnon Graecis relicto bello fugere . 
et ut ostendat 
propter bellum fugere , ait 'cupiere' , non 'voluere' . 
moliri parare . 
et hoc verbo difficultatem rei ostendit . 
longo decennali. fessi bello Troianos laudando : si enim fatigati 
sunt Graeci , horum virtus probatur : [et] sibi favorem conciliat . 
fecissentque utinam nec enim hic arae destinaretur . 
et est significatio optandi a praeterito tempore. ponti hiemps bene 
addidit 'ponti' , quia est et temporis . 
evntes ire cupientes , ut cum canerem reges et proelia , 
id est cum canere vellem . 
et est figura Graeca , ubi statuisse 
aliquid pro inchoatione habetur . 
praecipve contra illud , ne diceretur numina non esse 
placata . 
et bene aliud agens equi mentionem introduxit . 
trabibus 
acernis speciem pro genere posuit , id est pro quocumque ligno . 
nam 
variat ligni genera in hoc equo , ut abiete costas et pinea 
claustra , ita hic 'acernis' . 
aethere pro aere posuit poetica licentia . 
suspensi aut solliciti , ut nostroque in limine 
pendes , quia tempestas nec post dona mutabatur : aut ad nimbos 
refertur distinctione mutata , ut distinguamus 'nimbi suspensi' . 
scitantem 
participium pro participio est , id est scitaturum . 
alii 'scitatum' 
legunt , id est inquisitum . 
oracula ad templa de quibus 
dantur oracula . 
alibi 'oracula' responsa , ut lapsis quaesitum oracula 
rebus et quin adeas vatem precibusque oracula 
poscas . 
adytis adytum est locus templi secretior , ad quem nulli 
est aditus nisi sacerdoti . 
tristia dicta reportat renuntiat . 
more suo breviter habitum futurae orationis ostendit . 
sanguine placastis ventos et virgine caesa cum primum 
hic distinguendum est , quia et semel ad Troiam ventum est , 
et ante quam ad eam veniretur de Iphigenia est sacrificatum . 
cuius fabula talis est . 
cum Graeci ad Aulidem venissent , Agamemnon 
Dianae cervam cum venatur occidit ignarus . 
unde dea irata flatus 
ventorum , qui ad Troiam ducebant , removit . 
quam ob rem cum nec 
navigare possent , et pestilentiam sustinerent , consulta per Calchantem 
oracula dixerunt , Agamemnonio sanguine , hoc est immolata Iphigenia 
Dianam esse placandam . 
ergo cum ab Ulixe per nuptiarum 
simulationem , qui Iphigeniam Achilli iungendam fingebat , adducta 
Iphigenia in eo esset ut immolaretur , numinis miseratione sublata 
est cervaque subposita , et translata ad Tauricam regionem regi 
Thoanti tradita est sacerdosque facta Dictynnae Dianae , vel ut quidam 
volunt Orthiae Dianae . 
quae cum secundum statutam consuetudinem 
humano sanguine numen placaret , agnovit fratrem Oresten , 
qui accepto oraculo carendi furoris causa cum amico Pylade , a cuius 
patre , Strofio nomine , fuerat nutritus , Colchos petierat , et cum his 
occiso Thoante , simulacrum sustulit absconditum fasce lignorum : 
unde et Facelitis dicitur , non tantum a face , cum qua pingitur , 
propter quod et Lucifera dicitur : et Ariciam detulit . 
sed cum postea 
Romanis sacrorum crudelitas displiceret , quamquam servi immolarentur , 
ad Laconas est Diana translata , ubi sacrificii consuetudo 
adulescentum verberibus servatur , qui vocabantur Bomonicae , quia 
aris superpositi contendebant , qui plura posset verbera sustinere . 
Orestis vero ossa Aricia Romam translata sunt et condita ante 
templum Saturni , quod est ante clivum Capitolinum iuxta Concordiae 
templum . 
virgine caesa non vere , sed ut videbatur . 
et sciendum 
in sacris simulata pro veris accipi : unde cum de animalibus 
quae difficile inveniuntur est sacrificandum , de pane vel cera fiunt 
et pro veris accipiuntur . 
hinc est etiam illud sparserat 
et latices simulatos fontis Averni . 
nam et in templo Isidis 
aqua sparsa de Nilo esse dicebatur . 
iliacas danai venistis ad oras figuratum : cum primum venire 
velletis . 
sane hoc de Iphigenia verum est . 
sanguine quaerendi reditus hoc falsum est . 
et bene oraculorum 
naturam servat , ut a re ipsa semper incipiat , ut alibi 
Dardanidae duri ; 
dicendo enim 'Dardanidae' ostendit quae loca 
petere debeant . 
argolica quia occurrebat occidi potuisse captivum . 
ergo 
ideo addidit 'Argolica' , ne non esset triste oraculum . 
videtur sane peritia 
iuris pontificalis animalis hostiae mentionem fecisse , cum dicit 
'animaque litandum Argolica' ; 
nam et 'animam' dixit , et 'litare' verbo 
pontificali usus est , id est sacrificiis deos placare . 
obstupvere animi omnes enim crediderunt se perire posse , 
antequam unus esset delectus . 
cui fata parent cui praeparent mortem . 
fata id est 
responsa . 
sunt qui ita dividant : 'cui fata parent' vitam , 'quem poscat 
Apollo' , ut moriatur . 
hic pro tunc . 
vatem nunc divinum , alias poetam 
tu vatem , tu diva mone , alias sacerdotem , ut et aurea 
vati cassida. magno tumultu ad factionem tegendam . 
protrahit quasi nolentem. numina divum pro oraculis 
posuit . 
et quaeritur modo , non quid dicant , nam planum est ; 
sed 
quis debeat immolari . 
quae sint ea numina divum] id est ut ambiguitatem 
oraculorum interpretetur . 
flagitat id est invidiose poscit , unde et quod flagitatione 
dignum est flagitium dicitur . 
mihi quidam graviter pronuntiandum 
tradunt 'mihi' , hoc est Sinoni. multi crudele canebant 'multi' 
bis intellegendum , id est multi videbant taciti , multi etiam dicebant , 
ne sit contrarium 'canebant taciti' . 
quamvis multi sic exponant : qui 
mihi amici erant dicebant , qui inimici , tacebant , ut provenirent quae 
praesentiebant . 
bis quinos silet ille dies dicimus et 'bis quinis silet 
ille diebus' . 
bis q. s. i. d.] scilicet auctoritatis quaerendae gratia , ut 
sit a)ciopisti/a eius qui invitus diceret. tectus aut multitudini se 
subtrahens , aut tegens consilium suum . 
aut cautus , ne intellegeretur . 
recusat abnegat . 
prodere bene prodere : me enim dicturus , quem sciebat . 
opponere obicere , destinare . 
vix tandem aut iunge , et vacat 'tandem' ; 
aut separa , et 
est exaggeratio a synonymis , ut abiit excessit , evasit erupit . 
et est ordo 'vix tandem rumpit vocem' . 
composito ex pacto . 
rvmpit vocem hoc est erumpit 
in vocem , et dictum est per contrarium . 
nam si 'silentium rumpere' 
est loqui , ut quid me alta silentia cogis rumpere ? , 
'vocem rumpere' est tacere . 
sed aliqua interdum simpliciter , interdum 
per contrarium intelleguntur . 
et quae sibi quisque timebat ideo hoc addidit , quia 
dixerat 'adsensere omnes' , ne videretur fuisse cunctis suae gentis 
invisus . 
aut 'adsensere omnes' ad provocandam in se Troianorum 
misericordiam dicit , cum eorum hostes omnes ad crudelitatem consensisse 
adserat . 
est autem figuratius , si legatur 'timebant' . 
mihi multi posterioribus , multi primis iungunt ; 
unus 
tamen est sensus . 
parari infinitus modus pro indicativo . 
et est 
figura propria historiographorum , ut Sallustius equitare , iaculari , 
cursu cum aequalibus certare ; 
ut poetarum propria est 
nuda genu et torvum clamat . 
quod autem 
ait Cicero bellicum canit non est figura , sed sermo naturalis ; 
est enim soni nomen . 
quidam sane 'parari' pro 'parabantur' accipiunt 
et ad omnia hoc subaudiunt . 
salsae fruges sal et far , quod dicitur mola salsa , qua 
et frons victimae et foci aspergebantur et cultri . 
fiebat autem de 
horna fruge et horno sale , ut Horatius et horna fruge . 
vittae 
quibus victimae coronabantur . 
leto non sacrificio : invidiose locutus est . 
et est hysteroproteron , 
prius enim erat ut vincula rumperet , et sic fugeret. vincvla 
rvpi atqui solutae sunt hostiae ; 
nam piaculum est in sacrificio 
aliquid esse religatum : unde est unum exuta pedem 
vinclis , in veste recincta item vittasque resolvit 
sacrati capitis . 
ergo vincula religionis intellege , ut 
et vinclis innaret Cloelia ruptis , scilicet foederis ; 
nec enim 
obsides umquam ligantur . 
sed huic expositioni illud occurrit , unde 
iste ligatus fuerit , quia eum Troiani non ligarunt ; 
ultro enim se 
obtulerat . 
unde est intellegendum a Graecis magis ligatum ante 
tempus sacrificii ; 
nam consuetudo illa quam supra diximus erat in 
ipso tempore sacrificiorum . 
ante enim ligari et Iuvenalis docet , 
dicens sed procul extensum petulans quatit hostia funem . 
limosoque lacu ut verisimilem fugam faciat , circumstantiis 
utitur . 
notandum sane , Vergilium sub aliorum persona 
causam exsequi nobilium , ut hoc loco Marii , item paulo post Pompeii , 
ut iacet ingens litore truncus . 
per noctem 
obscvrus bona elocutio est rem temporis ad personam transferre , 
ut 'matutinus venit' . 
vlva herba palustris . 
sane in arte rhetorica 
omnem narrationem cum rei partibus dicunt convenire debere , loco 
tempore materia causa persona . 
hic ad singula respondetur : nam persona 
Ulixis ponitur ad fallendum aptissima ; 
causa , quia timeret ne 
ultor esset Palamedis ; 
tempus ad nocendum aptissimum , cum sibi quisque 
timeret ; 
modus agendi 'bis quinos silet ille dies' ; 
materia 'salsae 
fruges et circum tempora vittae' ; 
locus 'per noctem obscurus in ulva 
delitui' . 
si forte dedissent medium se praebet : nam nec negat , 
nec confirmat eos navigasse , ne aut eis demat securitatem , aut 
quod supra dixit falsum sit , non posse navigare Graecos , nisi homine 
immolato : ut illorum sit quicquid elegerint . 
et artis est in 
argumentorum angustia incertis uti sermonibus . 
si forte dedissent] 
[id est] quia iam scire non poterat , quid facturi essent , cum 
ipse fugisset . 
antiquam caram . 
et bene commemorat liberos et parentem , 
ut ostendat se non deseruisse ut vilem , sed mortis fugisse 
terrore . 
et bene †ignotos finxit sibi liberos et parentem , ut maior 
miseratio ex pluribus nasceretur . 
quidam sane non 'dulces' , sed 'duplices' 
legerunt , quia 'dulces' leve esset et commune epitheton liberorum . 
quos illi de quibus illi. fors et poenas forte et poenas . 
alii iungunt 'forset' , ut sit forsan . 
et bene elicit misericordiam 
ostenditque , non se habere causam redeundi post mortem 
suorum : ne eum Troiani non reciperent , suspicantes ad suos quandoque 
rediturum . 
effugia et 'fuga' dicimus et 'effugium' , sicut 'lana' et 
'lanitium' , ut si tibi lanitium curae . 
hinc est 'aequitas' et 
'aequum' . 
sed hic dicendo 'effugia' verbo sacrorum et ad causam apto 
usus est . 
nam hostia quae ad aras adducta est immolanda , si casu 
effugeret , 'effugia' vocari veteri more solet ; 
in cuius locum quae supposita 
fuerat , succidanea ; 
si gravida fuerat , forda dicitur ; 
quae sterilis 
autem est , taurea appellatur : unde ludi Taurei dicti , qui ex libris 
fatalibus a rege Tarquinio Superbo instituti sunt propterea , quod omnis 
partus mulierum male cedebat . 
alii ludos Taureos a Sabinis propter 
pestilentiam institutos dicunt , ut lues publica in has hostias verteretur . 
culpam hanc vel quod fugi , vel quod me defensorem Palamedis 
dixeram. piabunt expiabunt : et tw=n me/swn est ; 
nam plerumque 
et impiare significat . 
hic tamen 'piabunt' bene addidit , quia nisi per 
sanguinem diis accepta hostia non est : quod merito ex persona Sinonis 
inducitur , quia fatetur sacra per suam fugam fuisse violata . 
et vult 
etiam beneficii sibi debitores esse Troianos , quod interim Graeci ablegati 
sunt . 
quod te per superos propter quod . 
et finita narratione subiungit 
epilogos ; 
neque enim quae non putaret credituros argumenta 
subicere debuit . 
sane per huius modi preces ostendere vult vera se 
dicere . 
conscia numina veri bene medium tenuit ; 
†nam ea numina 
invocans , quae sunt conscia numina veritatis , quia et pontifices dicunt , 
singulis actibus proprios deos praeesse . 
hos Varro certos deos appellat . 
per si qua est aut diasyrtice deridet , ut diximus , 
aut certe hoc ait : si aliqua est fides . 
quam cum sibi non adscribit , 
facit ut in eo esse credatur . 
restet supersit . 
usquam quia apud 
Graecos dicit fidem esse corruptam . 
intemerata incorrupta vel integra . 
alii tamen volunt 'intemerata' 
de libris sacris commutatis litteris esse praesumptum , †timaram 
enim fidem , id est sanctam appellabant , ut sit sensus , oro per fidem 
vehementer sanctam , si tamen est usquam penes homines. oro ordo 
est 'quod te oro per superos' . 
laborum periculorum , malorum . 
miserere quidam pro 'misereare' accipiunt . 
non digna ferentis indigno luctu affecti . 
et miserescimus aut per se plenum est , aut cohaeret 
sequentibus , quia non potest primis : dicimus enim aut 'illam rem 
miseror' , aut 'illius rei misereor' , non 'illis' . 
quidam 'miserescimus' 
pro miseremur , genus inchoativum volunt , ut 'horreo horresco' , 'gelo 
gelasco' : aliter 'lentesco' inchoativum , nullo praecedente verbo ; 
neque 
enim est 'lento' , ut sit 'lentesco'. vltro autem non est sponte : 
nam iam rogaverat : sed insuper . 
et venit ab eo quod est 'ultra' ; 
plus enim quam rogaverat , praestiterunt . 
vincla] pro 'vincula' per syncopen dictum. arta vincla 
aut epexegesis manicarum est , aut utrumque habuit . 
quisquis es licet hostis sis . 
et sunt , ut habemus in 
Livio , imperatoris verba transfugam recipientis in fidem 'quisquis 
es noster eris' . 
item vigilasne , deum gens verba sunt , 
quibus pontifex maximus utitur in pulvinaribus : quia variam scientiam 
suo inserit carmini . 
amissos obliviscere ut obliviscor iniurias 
tuas , Clodia . 
dicimus autem et 'amissorum obliviscere' . 
et 
'obliviscere' quidam pro contemne vel neglige , ut oblitus 
fatorum. hinc iam aut ex hoc tempore , aut ex hac oratione , 
qua tibi salutem in tuto polliceor , aut ex eo , quod te dicis Ulixis 
factione laborasse . 
edissere vera hic distinguendum ; 
vera enim audire desiderat . 
'edissere' autem ordine cuncta narra , unde qui plane loquuntur 
dissertores fiunt et diserti vocantur . 
sane hoc ab illo Priamus exigit , 
quod ipse ei statim obtulit 'cuncta equidem tibi rex' . 
quo molem quam ob causam , in quem usum. et ad hoc 
respondit Sinon 'ne recipi portis' . 
et est color , qui in coniecturali 
statu saepe requiritur . 
hunc tamen equum quidam longum 
centum viginti , latum triginta fuisse tradunt , cuius cauda genua oculi 
moventur. quis auctor ? ? ad hoc respondit 'Calchas attollere 
iussit' . 
quidve petunt ? ? quid desiderant ? 
utique ut placetur 
Minerva . 
quae relligio ? ? quae consecratio . 
machina belli ecce subtiliter 
secutus [est] historiam machinamenti bellici mentionem facit . 
et 
servat dignitatem regiam ; 
breviter enim reges interrogant , non ut minores , 
quos plus loqui necesse est . 
dolis et arte unam rem secundo dixit , quia ars tw=n me/swn 
est , sicut supra diximus. ad sidera ad locum siderum , 
vel quia semper sunt sidera , sed solis splendore vincuntur . 
aeterni ignes aut ararum , quas fugit , ut exsecratio sit 
propter posteriora 'vos arae' ; 
aut certe Solem et Lunam significat . 
exsecratio autem est adversorum deprecatio , iusiurandum vero optare 
prospera . 
non violabile quod graeci a)/fqarton dicunt . 
testor modo iuro , alibi testificor , ut testor in 
occasu vestro . 
vestrum numen quia secundum philosophos 
dicuntur sidera elementa esse , sed habere proprias potestates . 
ensesque nefandi invidiose ad pluralem transit numerum , ut Terentius 
non perpeti meretricum contumelias . 
vittaeque deum aut quae habentur in honore deorum , 
aut quas habent ipsa simulacra . 
vittaeque [et] multi hic distinguunt 
et sic subiungunt 'deum quas hostia gessi' . 
consuetudo apud 
antiquos fuit , ut qui in familiam vel gentem transiret prius se abdicaret 
ab ea , in qua fuerat , et sic ab alia reciperetur : quod hic ostendit ; 
dicit enim Sinon , iure iam se Troianorum civem esse , quia apud 
Graecos hostia fuerit , adeo nec pro homine , nec pro cive habitus sit . 
gessi paene gessi ; 
non enim vere gesserat , sed quantum ad Graecos 
pertinet , qui eum immolaturi fuerant , dicit . 
hostia vero victima , 
et dicta quod dii per illam hostiantur , id est aequi et propitii reddantur , 
unde hostimentum aequationem . 
fas mihi subaudis 'sit' . 
et bene a diis petit veniam , ne 
videatur proditor : nam et haec quae dicturus est tacuit , antequam 
audiret 'noster eris' ; 
si enim voluntate proderet , sequebatur quod 
ait Cicero nemo umquam sapiens proditori credendum putavit . 
aut 'fas mihi' ideo , quia non licet solvere sacramentum militare 
adversariis vel hostibus ; 
ideo dixit 'liceat arcana dicere' . 
et cum ostenderit , 
se rem dicere quam non licet , ei facilius credetur. sacrata 
resolvere ivra scilicet ut non incidat in sacramenti poenam : 
nam miles legibus sacramentorum rogabatur , ut exiens ad bellum iuraret , 
se nihil contra rem publicam facturum : quia militiae tria sunt 
genera . 
plerumque enim 'evocati' dicuntur , et non sunt milites , 
sed pro milite : unde Sallustius neu quis miles neve pro milite , 
item ipse ab his omnes evocatos et centuriones : plerumque 
'tumultuarii' , hoc est qui ad unum militant bellum : plerumque 
'sacramento rogati' , quia post electionem in rem publicam iurant , 
sicut dictum est . 
et hi sunt qui habent plenam militiam ; 
nam 
viginti et quinque annis tenentur . 
haec tria genera tangit Vergilius : 
sacramenti hoc loco , tumultuarii illo simul omne 
tumultu coniurat trepido Latium , evocationis mittitur 
et magni Venulus Diomedis ad urbem . 
fas odisse viros ut supra diximus , omnia diasyrtice 
loquitur ; 
nam et ad Graecos possunt , et ad Troianos referri . 
et 'odisse' hic praesentis temporis , quod non facit 'odere' . 
atque 
omnia ferre sub avras hinc videtur subtiliter non se implicare periurio ; 
ipse enim lectos hostes produxit ex equo et pinea furtim laxat 
claustra Sinon . 
et hoc vult credi contra Graecos dicere , cum pro 
ipsis dicat . 
siqua tegunt callide occultant. siqua tegunt propter 
ea quae latent in equo . 
nec legibus vllis si Graecorum , propter 
'noster eris' , si Troianorum , quia Graecus . 
alii ita : nullis naturae 
legibus , quibus fas non est patriam prodere ; 
et volunt hoc esse 'sacrata 
resolvere iura' . 
tu modo pro tantummodo . 
promissis pro 'in promissis' . 
serves Troia fidem magnificentius , quam si diceret 'Troiani' . 
serves Troia fidem quia quod rex promittit videtur res publica 
polliceri . 
vera feram pro dicam . 
magna rependam magna 
praemia resolvam pro mea impunitate . 
et videtur duo promittere Troianis , 
primo veriloquium , deinde salutem ex suorum proditione . 
alii 
volunt dubium esse , vobis feram , Graecis rependam . 
omnis spes danaum more suo a veris incipit : nam et 
favit Minerva Graecis , et constabat raptum esse Palladium . 
tydides 
sed enim hysteroproteron est 'sed enim ex quo impius Tydides' ; 
nam hysterologia unius sermonis est , ut transtra 
per et remos . 
impius vero propter numina vulnerata . 
ex quo autem 
vel die vel facto . 
scelerumque inventor vlixes propter se et propter Palamedem 
occisum ipsius factione . 
fatale tw=n me/swn est : nam et quod custodit , et quod 
interimit pro loco intellegitur . 
avellere ostendit invitum numen 
esse sublatum . 
palladium Helenus apud Arisbam captus a Graecis est 
et indicavit coactus fata Troiana , in quibus etiam de Palladio . 
unde 
dicitur a Pyrrho regna meruisse : quamquam praestiterit Pyrrho , 
ut per terram rediret , dicens omnes Graecos , quod et contigit , 
naufragio esse perituros . 
alii dicunt Helenum non captum , sed dolore , 
quod post mortem Paridis Helena iudicio Priami non sibi , sed 
Deiphobo esset adiudicata , in Idam montem fugisse , atque exinde monente 
Calchante productum de Palladio pro odio prodidisse. tunc Diomedes 
et Ulixes , ut alii dicunt , cuniculis , ut alii , cloacis ascenderunt 
arcem , et occisis custodibus sustulere simulacrum . 
qui cum 
reverterentur ad naves , Ulixes , ut sui tantum operis videretur effectus , 
voluit sequens occidere Diomedem : cuius ille conatum cum ad umbram 
lunae notasset , religatum prae se usque ad castra Graecorum egit . 
ideo autem hoc negotium his potissimum datur , quia cultores 
fuerunt Minervae . 
hoc cum postea Diomedes haberet , ut quidam 
dicunt : quod et Vergilius ex parte tangit , et Varro plenissime dicit : 
credens sibi non esse aptum , propter sua pericula , quibus numquam 
cariturum responsis cognoverat , nisi Troianis Palladium reddidisset , 
transeunti per Calabriam Aeneae offerre conatus est . 
sed 
cum se ille velato capite sacrificans convertisset , Nautes quidam 
accepit simulacrum : unde Minervae sacra non Iulia gens habuit , 
sed Nautiorum . 
hinc est in quinto <tum senior Nautes , ]2 
unum Tritonia Pallas quem docuit . 
quamquam alii dicant , 
simulacrum hoc a Troianis absconditum fuisse intra extructum 
parietem , postquam agnoverunt Troiam esse perituram : quod postea 
bello Mithridatico dicitur Fimbria quidam Romanus inventum indicasse : 
quod Romam constat advectum . 
et cum responsum fuisset , 
illic imperium fore , ubi et Palladium , adhibito Mamurio fabro 
multa similia facta sunt . 
verum tamen agnoscitur hastae oculorumque 
mobilitate : unde est 'vix positum castris simulacrum , 
arsere coruscae luminibus flammae' vel 'hastamque trementem' . 
sed ab una tantum sacerdote videbatur , ut Lucanus 
Troianam soli cui fas vidisse Minervam (1.598) . 
dicunt sane alii , 
unum simulacrum caelo lapsum , quod nubibus advectum et in ponte 
depositum , apud Athenas tantum fuisse , unde et gefuristh\s dicta 
est . 
ex qua etiam causa pontifices nuncupatos volunt : quamvis quidam 
pontifices a ponte sublicio , qui primus Tybri impositus est , appellatos 
tradunt , sicut Saliorum carmina loquuntur . 
sed hoc Atheniense Palladium 
a veteribus Troianis Ilium translatum . 
alii duo volunt : hoc 
de quo diximus , et illud Atheniense . 
alii , cum ab Ilo Ilium conderetur , 
hoc Troianum caelo lapsum dicunt : alii a Dardano de Samothracia 
Troiam translatum : alii multa fuisse Palladia , sed hoc a 
Diomede et Ulixe furto ablatum tradunt . 
sacram effigiem quasi de caelo lapsam . 
et tres simul 
res dixit , quare numen irasceretur : quod antistites caesi , quod tolleretur , 
quod cruentis manibus . 
ex illo facto , vel tempore . 
flvere delabi . 
et tw=n 
me/swn est ; 
nam ideo addidit 'retro' . 
contra Sallustius rebus supra 
vota fluentibus . 
aversa deae mens propter illud 'manibusque cruentis' . 
tritonia aut quasi terribilis , a)po\ tou= trei=n , id est timere , 
aut a Tritone amne Boeotiae , aut a Tritonide palude Africae , iuxta 
quam nata dicitur , secundum Lucanum et se dilecta 
Tritonida dixit ab unda (9.354) . 
sane 'Tritonia' antonomasivum est , 
quia proprium est Minervae : nam epitheta sunt quae variis possunt 
vel personis vel rebus adponi . 
et haec caute observanda sunt , sicut 
et propria nomina , quae plerumque ex appellativis sunt , ut est 
Victor vel Felix . 
vix modo 'mox' significat . 
castris pro in castris . 
simulacrum inter consecratas res , id est aedes , areas , etiam simulacra 
accipiuntur , quod in bucolicis scriptum est . 
hic ergo ipso nomine 
simulacri consecrationem eius ostendit ; 
quis enim ignorat Palladium 
simulacrum Minervae esse ? 
quam autem sacrum fuerit , hinc 
docet , quod ait 'nec dubiis ea signa dedit Tritonia monstris . 
vix positum 
castris' et reliqua , ut appareat , et loco motum vim tamen consecrationis 
habuisse . 
arsere subaudimus 'cum' , ut sit 'cum arsere' . 
coruscae 'coruscum' alias fulgens , alias tremulum est . 
luminibus flammae arrectis hypallage est , lumina enim arsere 
flammis. salsus sudor bene addidit 'salsus' , ut significaret 
laborem futurum , ne forte alter in simulacro quilibet umor intellegeretur . 
salsus sudor] indicium commoti numinis fuisse dicitur . 
Probo sane displicet 'salsus sudor' , et supervacue positum videtur . 
hoc 
autem Ennius de lamis dixit . 
emicvit exsiluit , quasi quae consistebat invita , locumque 
damnaret . 
parmamque ferens hastamque trementem his enim signis 
Palladium a ceteris discernebatur , quod supra dictum est . 
temptanda aequora si vel fugere possint post iram 
Minervae . 
argis adverbium loci est . 
et respexit Romanum morem : 
nam si egressi male pugnassent , revertebantur ad captanda rursus 
auguria . 
item in constituendo tabernaculo si primum vitio captum 
esset , secundum eligebatur ; 
quod si et secundum vitio captum esset , ad 
primum reverti mos erat . 
tabernacula autem eligebantur ad captanda 
auspicia . 
sed hoc servatum a ducibus Romanis , donec ab his in Italia 
pugnatum est , propter vicinitatem ; 
postquam vero imperium longius 
prolatum est , ne dux ab exercitu diutius abesset , si Romam ad renovanda 
auspicia de longinquo revertisset , constitutum , ut unus locus de 
captivo agro Romanus fieret in ea provincia , in qua bellabatur , ad 
quem , si renovari opus esset auspicia , dux rediret . 
numenque aut pro 
Palladio posuit 'numen' , ut media inter numina divum , 
aut 'numen' Minervam dixit. reducant placent , reconcilient . 
quod id est Palladium . 
vento petiere hic ostenditur , illos navigasse . 
arma deosque parant comites ingenti arte de futuro 
sollicitos facit , ut praesentem firmet securitatem . 
arma deosque 
p. c.] ingenti arte de futuro sollicitos facit , ut videatur periculum de 
nuntiando secreta Argivorum prodere , quatenus praesentem firmet securitatem , 
ut eos faciat incautos . 
inprovisi aderunt sicut et factum est . 
[et] artificiose ; 
neque enim mentitur , et tamen decipit ; 
nam verum metum falso metu 
abegit , ut dum reversuros timent , non timeant , ne non abierint . 
digerit omina interpretatur numinis commotionem . 
[vel] futuri 
ordinem pandit , id est oraculorum . 
vel ordinat et disponit . 
hanc pro p. m. p. n. l. e. s. respondet ad interrogationem 
'quo molem hanc immanis equi statuere' . 
nefas quae triste piaret contaminati Palladii scilicet . 
piaret autem expiaret . 
immensam calchas attollere hoc est 'quis auctor , quae 
machina belli ? ' 
ne recipi p. a. d. i. m. p. cum equi magnitudo necessaria ad recipiendos 
milites fuerit , inducendi equi desperationem facit , ut magis 
iniciat cupiditatem inducendi . 
antiqua sub religione favore pristino . 
nev popvlum 
a. s. r. t.] id est loco Palladii secundum antiquam religionem tutelam 
colenti populo praestare : constat enim apud Troianos principe loco 
Minervam cultam . 
nam si vestra manus quia occurrebat exurendum esse 
equum , si intro ferri vel prodesse non poterat . 
violasset pro 
violaverit . 
dona minervae quae Minervae data sunt . 
et minatur occulte , 
ne quis equum tentare audeat . 
quod dii prius o. i. i. adeo se ostendit favere Troianis , ut 
nomen etiam Graecorum exsecretur . 
'ipsum' autem Calchantem accipimus : 
nam quasi Troianus detestatur quae in illos ominose dicta 
sunt . 
ascendisset pro ascenderit. ut scandit fatalis 
machina muros . 
vltro statim , mox. asiam Asiaticos , ut Latio 
dare terga sequaci ; 
nam et paulo post urbem sepultam 
pro civibus posuit . 
pelopeia Argiva , a Pelope . 
unde et Peloponnesus . 
nostros nepotes utique Graecos posteros . 
an diasyrtice ; 
nam iam quasi Troianus loquitur . 
talibus insidiis bene 'insidiis' , ut ostendat non se virtute , 
sed insidiis esse superatos ; 
nam ideo subiecit 'quos neque Tydides , 
nec Larissaeus Achilles n. a. d. d. n. m. c.' perivri quia dixit 'vos 
aeterni ignes' . 
et 'periuri' in verbo 'r' non habet : nam 'peiuro' 
dicimus corrupta natura praepositionis : quae res facit errorem , ut 
aliqui male dicant 'peiurus' , ut 'peiuro' . 
credita res aut fides habita , aut commissa respublica . 
captique dolis sicut dictum est , virtuti non cedit , dolis dicit 
se esse superatum : non quod Troianis victos esse turpe non fuerit , 
sed quod Graecis turpius vicisse per dolos . 
coactis id est expressis , 
ut Terentius <una me hercule falsa lacrimola , > 
quam 
oculos terendo <misere> , vix <vi> 
expresserit . 
quos n. t. n. l. a. bene utrique honorem virtutis dat , a quibus 
victus est. larissaeus achilles a vicinitate : nam Phthius fuit . 
utraque tamen Thessaliae civitas est . 
Larissa autem a nympha Larissa 
est appellata , ex qua Neptunus creavit †Pelago et Phthion . 
Achillem autem Homerum secutus Phthiatem non dicit , quem perhibent 
peregrinantem apud Phthiam , quod nullius esset humanitate susceptus , 
tali silentio inhospitalem damnasse civitatem . 
hic tunc . 
maius miseris multoque ut sale 
saxa sonabant et casus Cassandra canebat ; 
nam 
apud veteres a similibus incipere vitiosum non erat . 
et notandum , 
quia ut supra diximus agit , ne videatur vel Troia cessisse 
viribus , vel Aeneas voluntate fugisse . 
hac autem re ostendit , ex 
accidentibus dolos Graecorum esse firmatos , cum dicit etiam deos 
adversum Troiam fecisse . 
laocoon ut Euphorion dicit , post adventum Graecorum 
sacerdos Neptuni lapidibus occisus est , quia non sacrificiis eorum 
vetavit adventum . 
postea abscedentibus Graecis cum vellent sacrificare 
Neptuno , Laocoon Thymbraei Apollinis sacerdos sorte ductus 
est , ut solet fieri cum deest sacerdos certus . 
hic piaculum commiserat 
ante simulacrum numinis cum Antiopa sua uxore coeundo , et 
ob hoc inmissis draconibus cum suis filiis interemptus est . 
historia 
quidem hoc habet : sed poeta interpretatur ad Troianorum excusationem , 
qui hoc ignorantes decepti sunt . 
alii dicunt quod post contemptum 
semel a Laomedonte Neptunum certus eius sacerdos apud 
Troiam non fuit : unde putatur Neptunus etiam inimicus fuisse Troianis , 
et quod illi meruerint , in sacerdote monstrare : quod ipse alibi 
ostendit dicens cuperem cum vetere ab imo structa meis 
manibus periurae moenia Troiae . 
quod autem ad arcem ierunt 
serpentes , id est ad templum Minervae , aut [quod] et ipsa inimica 
Troianis fuit , aut signum fuit periturae civitatis . 
sane Bacchylides de 
Laocoonte et uxore eius vel de serpentibus a Calydnis insulis venientibus 
atque in homines conversis dicit . 
sorte ductus sic Sallustius 
sorte ductos fusti necat . 
sollemnis aras anniversario sacrificio religiosas . 
dicimus 
autem et sacrificium sollemne , et aras sollemnes , ut apricum 
et hominem et locum , ut aprici meminisse senes Persius , contra 
Horatius cur apricum oderit campum . 
quidam dicunt , quod 
continuo quinquennio sacrum eidem deo quotannis fuerit restauratum , 
sollemne dici , sive publicum fuerit , sive privatum. tavrum ingentem 
non praeter rationem est hoc loco 'ingentem' : alibi iam cornu 
petat : in victimis enim ista requiruntur , ut certis numinibus certae 
aetatis mactentur animalia . 
mactabat scilicet ut Graecis mala 
naufragio provenirent . 
quid autem sit 'mactare' in quarto libro 
innuimus mactant lectas de more bidentes . 
sane sciendum rite 
Neptuno et Apollini tauros immolandos , nam Iovi non licere : ideo et 
in tertio libro prodigium dicit secutum . 
ecce autem cum ex inproviso vult aliquid ostendere 'ecce' 
ponit , ut ecce autem telis Panthus . 
sicut Cicero ecce autem 
repente ebrio Cleomene , esurientibus ceteris. gemini duo et 
similes . 
'gemini' autem sunt proprie fratres simul nati . 
a tenedo 
ideo quod significarent naves inde venturas . 
tranquilla per alta 
absolute dixit . 
horresco referens etiam referens , quod tum vidissem . 
inmensis orbibus pro inmensorum orbium. angves angues 
aquarum sunt , serpentes terrarum , dracones templorum , ut in hoc 
indicat loco 'tranquilla per alta angues' ; 
paulo post in terra 
'serpens amplexus' ; 
item 'delubra ad summa dracones' . 
sed 
haec significatio plerumque confunditur . 
horum sane draconum nomina 
Sophocles in Laocoonte dicit . 
pelago per pelagus . 
ivbae aut cristae , aut barbae . 
'iubae' autem proprie 
equorum sunt . 
Plautus in Amphitruone angues iubati (Am . 
1108). sanguineae 
id est coloris sanguinei . 
pone post , semper in loco , numquam in tempore. legit 
transit , ut litoraque Epiri legimus . 
sinvat curvat , 
flectit in sinus . 
sinvat] <sinuat a sinu , > 
ut a fluctu 'fluctuat' . 
sic in georgicis sinuatque alterna volumina crurum . 
fit sonitus ut ostenderet serpentum magnitudinem , quorum 
in lapsu fluctus movebantur , quia ait 'tranquilla per alta'. salo 
dicimus et salum , unde est 'salo' , et sal salis , ut spumas 
salis aere secabat et sale tabentes artus in litore 
ponunt . 
arva hic 'arva' pro litore posuit ; 
nam arva sunt quae 
Graecis a)/roura sunt dicta . 
et bene celeritas demonstrata est . 
suffecti pro 'infecti' , ut conixa pro enixa : vel certe 
inferiorem oculorum partem habentes infectam . 
et est figura 'suffecti 
oculos' , id est †suffecti oculi e suffusos oculos habentes . 
sibila id est sibilantia , nam participium est : cum enim 
nomen est , 'sibilus' dicimus , ut nam neque me tantum venientis 
sibilus austri . 
vibrantibus mobilibus , quia nullum animal 
tanta celeritate linguam movet , adeo ut triplicem linguam habere 
videatur , cum una sit . 
hos dracones Lysimachus †curifin et periboeam 
dicit ; 
filios vero Laocoontis Ethronem et Melanthum Thessandrus 
dicit . 
exsangues timentes ; 
nam ideo timentes pallescunt , quia ante 
exsangues fiunt . 
agmine certo itinere , impetu , ut leni fluit 
agmine Thybris , vel tractu corporis , ut extremaeque agmine 
caudae . 
laocoonta etsi a filiis eius incipiunt , 'Laocoonta petunt' . 
implicat hoc ad mollitiem infantum corporis dixit. depascitur 
ut supra diximus et 'pasco' et 'pascor' unius 
significationis sunt , ut atque artus depascitur arida febris . 
spiris nodis : unde etiam bases columnarum spirulas 
dicunt ; 
nam proprie spira est volubilitas funium . 
inde et posteriora 
serpentium spirae dicuntur , quae sic involvuntur in gyrum , ut funes . 
squamea pro squamosa , ut frondea pro frondosa . 
et est figuratum 'squamea terga collo circumdati' . 
simul modo adverbium temporis est , significat enim 'eo tempore' . 
et est ordo 'simul manibus tendit divellere nodos , simul clamores 
horrendos ad sidera tollit perfusus sanie vittas atroque veneno' . 
et 
vide genus mortis totum ad supplicium procuratum . 
tendit contendit . 
perfusus vittas perfusas vittas habens . 
et est interpositus 
versus ; 
nam potest tolli salvo sensu . 
sanie autem pro 
sanguine , nam sanies corruptus sanguis. atroque veneno ut 
pallida mors vel tristis senectus . 
qualis mugitus id est tollit . 
facta autem comparatio 
est propter sacerdotis personam . 
incertam dubie inlisam , quae non haberet mortis effectum . 
inde et 'excussit' . 
lapsu labi proprie serpentum est . 
delubra delubrum 
dicitur quod uno tecto plura conplectitur numina , quia uno tecto 
diluitur , ut est Capitolium , in quo est Minerva , Iuppiter , Iuno . 
alii , ut Cincius , dicunt , delubrum esse locum ante templum , ubi 
aqua currit , a diluendo . 
est autem synecdoche , hoc est a parte 
totum . 
Varro autem rerum divinarum libro †XIX . 
delubrum esse 
dicit aut ubi plura numina sub uno tecto sunt , ut Capitolium , aut ubi 
praeter aedem area sit adsumpta deum causa , ut in circo Flaminio 
Iovi Statori , aut in quo loco dei dicatum sit simulacrum , ut <sicut> 
in 
quo figunt candelam , candelabrum appellant , sic in quo deum ponunt , 
delubrum dicant . 
ergo hic cum dicit 'delubra ad summa dracones' , ut 
esset manifestatum , subtexuit dei simulacrum ; 
adiecit enim 'saevaeque 
petunt Tritonidis arcem' , nec praetermisit quin dei nomen adderet 
dicens 'sub pedibusque deae clipeique sub orbe teguntur' , ne sine ratione 
delubri nomen intulisse videretur . 
Masurius Sabinus delubrum , effigies , 
a delibratione corticis ; 
nam antiqui felicium arborum 
ramos cortice detracto in effigies deorum formabant , unde 
Graeci co/anon dicunt . 
alii delubrum dicunt templum ab eo quod 
nulli iunctum aedificio pluvia diluatur . 
saevae fortis , aut nobilis : aut ad tempus epitheton additum , 
aut saeva circa Troianos . 
sub pedibusque deae scilicet maioris simulacri , quod 
a cunctis videtur ; 
nam quod colitur et breve est et latet , sicut 
Palladium fuerat . 
non ergo contrarium est quod post raptum Palladium 
intulit 'deae' . 
sane hoc loco 'sub' particulam secundo repetendo 
utrique casui iunxit : accusativo , cum proprie significavit , ut sit 'prope 
pedes deae' ; 
et 'sub orbe' , ablativo , id est infra orbem , ut saepe sub 
inmotis praesepibus. clipeique sub orbe ut maxima pars in 
spiram collecta ante pedes sit . 
colla vero cum capitibus erectis 
post clipeum , id est inter scutum et simulacrum deae latebant : ut 
est in templo urbis Romae . 
novus magnus , ut Pollio et ipse facit nova carmina ; 
aut repentinus , aut novi generis , id est qualis numquam antea . 
cunctis quia ante interemptum Laocoonta dixit timuisse nisi eos , 
qui viderant angues : post eius interitum cunctos dixit , qui sacerdotem 
extinctum cognovissent . 
insinvat pro insinuatur . 
Clodius scriba commentariorum : 
'insinuem' intro eam penitus. scelus supplicium : ab eo quod 
praecedit id quod sequitur . 
expendisse autem tractum est a 
pecunia ; 
nam apud maiores pecuniarias poenas constat fuisse . 
expendisse] cum adhuc rudi aere pecunia ponderaretur : quod ad capitis 
poenam de iure usurpatum est . 
an quia †utriusque rei debitor 'reus' 
dicitur ? 
quis ante hunc 'expendisse' pro luisse ? 
sacrum robur non ut supra 'lignum' . 
et notandum , 
quot nominibus hunc equum appellet : lignum , machinam , monstrum , 
dolum , pinea claustra , donum , molem , equum , sacrum robur . 
tergo quare 'tergo' , cum dixerit 'in latus' et 'in 
alvum' ? 
ergo 'tergo' quasi per significationem equi accipiamus . 
quidam 
'tergo' quasi 'a tergo suo' accipiunt , tum quia Laocoon manu 
reducta a tergo suo iecerit telum , ut est ecce aliud summa 
telum librabat ab aure. sceleratam pro 'ipse sceleratus' , ut 
telumque inbelle et inutile ferrum . 
et est hypallage . 
sedes per hoc ostendit 'donum Minervae' . 
oranda placanda . 
conclamant una scilicet voce . 
et bene de peritura civitate 
'conclamant' dixit , quia semper res perditae 'conclamatae' dicuntur . 
muros superpositos Scaeae portae ; 
nam sequitur 'quater 
ipso in limine portae' . 
moenia pandimus urbis non est iteratio : 
nam dicit , patefacta porta vel diruta interiora civitatis esse nudata . 
[ergo] moenia cetera urbis tecta vel aedes accipiendum . 
accingunt 
pro accinguntur . 
Terentius Phormione accingere. accingunt 
operi praeparant se ad opus . 
intendunt ligant , ut intenditque locum 
sertis . 
scandit transcendit propria magnitudine . 
vel propter 
aggerem , quem ruina fecerat muri. fatalis mortifera . 
muros 
ruinas murorum dirutorum . 
feta nunc plena , ut in bucolicis temptabunt pabula 
fetas , alias enixa iam , ut fecerat et viridi fetam . 
pueri circum innuptaeque puellae more Romano , patrimi et matrimi . 
sacra canunt hymnos dicunt . 
gavdent quidam hic 
'gaudent' pro optant intellegunt , ut veniat quo te quoque gaudet . 
minans vel eminens , ut minaeque murorum 
ingentes ; 
vel minitans . 
o patria versus Ennianus . 
sane exclamatio eo pertinet , 
quod tanta fuerat vis consecrationis in porta Troiana , ut etiam 
post profanationem ab ingressu hostes vetaret . 
nam novimus integro 
sepulcro Laomedontis , quod super portam Scaeam fuerat , tuta fuisse 
fata Troiana . 
divum domus vel quod eius muros Apollo et Neptunus 
fabricaverunt , ubi etiam Minerva per Palladium culta est : vel propter 
Ganymedem , Dardanum , Tithonum. inclita bello quia superavit 
Mysiam totam . 
quater saepius . 
in limine portae hic portam pro ipso 
aditu posuit ; 
nam quod ait 'limine' manifestum est portae . 
nam pars 
superior diruta est , necessario remanente limine , quod in ima parte , 
id est in solo positum erat . 
atque utero sonitum quater arma dedere ostendere vult , non 
in totum a diis desertos esse Troianos : quippe quos sono equi dicit 
esse commonitos : ne Dido ab his animum averteret , quos videbat a suis 
numinibus derelictos ; 
sed hoc dicit : monuerunt nos dii , sed nos non 
intelleximus . 
et bene addidit 'sonitum arma dedere' , ne ei obiceretur , 
non potuisse fieri , ut plena armis machina sonum non redderet . 
instamus tamen subaudiendum , quamquam sonitum dederunt , 
tamen instamus. inmemores inprovidi : aut non memores oraculorum . 
quidam 'inmemores' dementes accipiunt , quoniam memoria in 
mente consistit . 
sane si peritiam Vergilii diligenter intendas , secundum 
disciplinam carminis Romani , quo ex urbibus hostium deos ante 
evocare solebant , hoc dixit ; 
erant enim inter cetera carminis verba 
haec eique populo civitatique metum , formidinem , oblivionem 
iniciatis ; 
unde bene intulit 'inmemores caecique furore' , tamquam quos 
dei perdiderant . 
monstrum infelix Troianis scilicet : quod post rem probatam 
dixit . 
sistimus constituimus , conlocamus . 
tunc etiam sicut antehac saepius : nam Helena veniente 
praedixerat . 
fatis aperit cassandra futuris ne putarentur stulti , 
qui vati non credidissent , cito subiecit 'dei iussu non umquam credita 
Teucris' . 
sane quidam hic 'fatis' pro calamitatibus accipiunt . 
dei ivssu praecepto Apollinis , qui spe promissi coitus 
concessa divinatione frustratus sustulit fidem vera dicenti . 
dei 
ivssu] praecepto Apollinis : qui cum amasset Cassandram , petit ab ea 
eius concubitus copiam . 
illa hac conditione promisit , si sibi ab eo 
futurorum scientia praestaretur : quam cum Apollo tribuisset , ab illa 
promissus coitus denegatus est . 
sed Apollo , dissimulata paulisper ira , 
petit ab ea , ut sibi osculum saltem praestaret : quod cum illa fecisset , 
Apollo os eius inspuit , et quia eripere deo semel tributum munus non 
conveniebat , effecit , ut illa quidem vera vaticinaretur , sed fides non 
haberetur. non umquam non aliquando , id est numquam : nam 
si 'non numquam' esset , duae negativae facerent unam confirmativam : 
licet Terentius Graeco more dixerit agrum in his regionibus 
meliorem neque pretii maioris nemo habet . 
credita 
dubium a quo verbo veniat , et an femininum sit singulare participium , 
an neutrum plurale . 
festa fronde quae festos indicat dies , vel quae festis 
diebus adhibetur , ut laurus , oliva et similia . 
velamus coronamus , 
ut victori velatum auro vittisque iuvencum . 
vertitur caelum atqui epitheton hoc caeli perpetuum 
est : sed 'vertitur' est 'in aliam faciem commutatur' , quod more 
suo explanat sequentibus . 
rvit oceano nascitur de Oceano , ut 
ruit atram ad caelum picea crassus caligine nubem . 
ideo 
autem 'ruit' , quia altius est mare quam terra , ut diximus supra . 
aut certe 'ruit' cum impetu et festinatione venit , ut 
qua data porta ruunt . 
sane sphaerae ratio hoc habet , ut omnia 
diversis vicibus sicut oriri , ita et ruere videantur . 
umbra magna id est terrae : et definitio est noctis . 
myrmidonumque dolos a generalibus ad specialia venire 
vitiosum est , nisi forte redeatur ad causam , ut hoc loco . 
fusi 
dispersi †per sua quisque . 
an ad habitum rettulit dormientium securorumque ? 
per moenia per domos , ut supra et moenia 
pandimus urbis : 'moenia' enim et publica et privata dicuntur . 
conticvere dormierunt : ex consequentibus priora intelleguntur . 
fessos artus aut generaliter , quia omnis dormiens quasi fessus : 
aut 'fessos' trahendo equum diruendoque muros . 
phalanx lingua Macedonum legio . 
et est a parte totum , 
hoc est synecdoche ; 
significat enim totum exercitum . 
ibat veniebat , 
ut nunc primum a navibus itis . 
amica sibi grata . 
et sciendum , septima luna captam 
esse Troiam : cuius simulacrum apud Argos est constitutum , quod 
relata victoria constitutum est ad imaginem eius , quae tunc erat dividuo 
orbis modo . 
hinc est quod dicit oblati per lunam et 
alibi per caecam noctem . 
tacitae lunae aut more 
poetico noctem significat , aut physicam rationem dixit . 
nam circuli 
septem sunt , Saturni , Iovis , Martis , Solis , Veneris , Mercurii , 
Lunae . 
et primus , hoc est Saturni , vehementer sonat , reliqui 
secundum ordinem minus , sicut audimus in cithara . 
ergo tacita 
luna est , cuius circulus , terrae vicinus inmobili , minus sonat aliorum 
comparatione . 
tacitae lunae] cuius tempore tacetur , quoniam 
nocte silentium est , ut cum tacet omnis ager . 
aut certe 
'tacitae' serenae , ut sidera cuncta notat tacito labentia 
caelo . 
vel ipsi taciti , ut tacitumque obsedit limen 
Amatae . 
litora nota scilicet quae paulo ante reliquerant. flammas 
cum regia puppis more militiae , ut dat clarum e 
puppi signum . 
et hinc intellegendum est , Helenam Agamemnoni 
vel Graecis signum dedisse veniendi sublata face , Agamemnonem contra 
signum Sinoni dedisse aperiendi equi : ut in sexto flammam 
media ipsa tenebat , et summa Danaos ex arce vocabat. est 
autem tropus : per 'puppem' navem , per 'navem' eos qui in navi 
sunt significat . 
fatis iniquis voluntate numinum , non illi propitia , sed 
in nos iniqua : ut Lucanus non ille favore numinis ingenti 
superum protectus ab ira (2.85) . 
reddit quasi debitos vel creditos , ut redditus 
his primum terris . 
sic Horatius navis quae tibi creditum 
debes Vergilium , finibus Atticis reddas incolumem precor . 
cavo robore equi : epexegesis . 
thessandrus Polynicis et Argiae filius . 
sthenelus 
Capanei et Euadnes . 
vlixes Laertae et Anticliae . 
acamas Demophontis filius , †perecthei nepos . 
thoas Andremonis 
filius . 
neoptolemus quia ad bellum ductus est puer , Pyrrhus 
vero a capillorum qualitate vocitatus est ; 
Achillis et Deidamiae 
filius , Pelei et Thetidis nepos ex patre , ex matre vero Lycomedis , 
regis Scyriae insulae . 
primusque machaon hic Machaon filius 
Aesculapii fuit , cuius frater Podalirius . 
'primus' autem aut princeps , 
id est inter primos , aut in sua arte primus , aut numeri sui ; 
nam per ternos dixit . 
menelaus Atrei filius , frater Agamemnonis , propter quem 
bella gerebantur . 
epeos Panopei filius . 
urbem id est cives . 
somnoque vinoque sepultam ostendere 
vult nihil magnum a Graecis factum quod obtinuerint civitatem . 
'somno' autem , quia nox erat ; 
'vino' , quia festus dies . 
caeduntur vigiles non actus nomen est , sed officii : 
'vigiles' autem Capitolii significat ; 
nam paulo post vix 
primi proelia temptant portarum vigiles . 
caeduntur vigiles] 
modo [enim] 'vigiles' intellegendum , non qui vigilarent , sed qui solebant 
exercere vigilias ; 
aut certe vigiles , quos fefellit Sinon equum servantes . 
et bene ostendit timiditatem Graecorum , qui paucitate timentes 
eos primos occiderunt , qui ceteros poterant excitare . 
aut vigiles portarum . 
patentibus pro patefactis . 
conscia coniurata . 
bene autem in insidiis conscientiam 
nominavit . 
tempus erat quo prima quies hoc loco noctis describit 
initium : alibi totam noctem , ut nox erat et placidum 
carpebant fessa soporem corpora . 
descriptiones sane pro rerum 
qualitate vel tenduntur vel corripiuntur : illo enim loco protentio 
ad invidiam pertinet Didonis vigiliarum . 
sunt autem solidae 
noctis partes secundum Varronem hae , vespera conticinium intempesta 
nox gallicinium lucifer : diei , mane ortus meridies occasus . 
de crepusculo vero , quod est dubia lux : nam 'creperum' dubium 
significat : quaeritur . 
et licet utrique tempori possit iungi , usus 
tamen ut matutino iungamus obtinuit , licet Statius dixerit longa 
repercusso nituere crepuscula Phoebo . 
'manum' vero , unde 
est 'mane' , bonum dixere veteres . 
aegris quantum ad divina tardis . 
dono divum quidam donum ex voluntate dicunt venire , munus 
ex officio . 
donaria vero loca in templis , in quibus dona ponuntur . 
serpit latenter membris infunditur . 
in somnis aut per somnos : aut si 'in somniis' legeris , 
erit synizesis . 
ecce hac particula utimur quotiens repentinum 
aliquid volumus indicare , ut ecce manus iuvenem interea 
post terga revinctum . 
ergo 'ecce' subito est . 
visus adesse bene 'visus' , quia somnia videntur tantum , 
non sunt naturaliter vera . 
quod autem paulo post dicit 
effert penetralibus ignem confirmantis est : nam illud verum 
fuisse contendit . 
raptatus frequentativo utitur , ut supra . 
raptatus] id est tractus. bigis secundum artem modo dixit , quae 
exigit , ut quae de pluribus constant plurali tantum numero dicamus , 
ut bigas , quadrigas , mappas . 
sed haec plerumque corrumpit 
auctoritas , ut Horatius ne sordida mappa . 
item Statius rorifera 
gelidum tenuaverat aera biga . 
traiectus lora traiecta lora habens , ut nuda 
genu . 
ei mihi Ennii versus . 
et totum iungendum , ne doloris 
distinctione frigescat , sicut plurimis doctissimis visum est . 
exuvias indutus achillis hoc est arma quae occiso Patroclo 
ademit , quae Vulcanus Peleo fecerat. celavit autem mortem 
Patrocli ad laudis augmentum . 
'indutus' autem accusativo iungitur , 
ut hoc loco , et , ut magis in usu est , septimo , quo nunc utimur : 
ut in decimo praedonis corpore raptis indutum spoliis . 
'exuvias' autem dicimus numero tantum plurali . 
phrygios ignes flammas Troianas , quibus Protesilai 
navis incensa est . 
constat enim naves Graecorum flammis oppugnatas 
ab Hectore . 
puppibus pro in puppes . 
squalentem modo sordidam , alibi lucentem : per 
tunicam squalentem aureo , a squamis. barbam singulari numero 
hominum , plurali quadrupedum dicitur : unde dubitatur de 
quibus dixerit stiriaque inpexis induruit horrida barbis . 
et concretos sanguine crines non sine ratione etiam hoc de crinibus dolet 
Aeneas , quia illis maxime Hector commendabatur , adeo ut etiam tonsura 
ab eo nomen acceperit , sicut Graeci poetae docent . 
vulneraque illa gerens quae circum plurima muros a. p. 'gerens' 
velut insignia praeferens et ostentans , quae a diversis pugnans 
pro patria susceperat. plurima muros quia ut Homerus dicit , in 
Hectorem extinctum omnes tela iecerunt more maiorum . 
unde est 
et bis sex thoraca petitum perfossumque locis , 
propter duodecim populos Tusciae ; 
duodecim enim lucumones , qui 
reges sunt lingua Tuscorum , habebant . 
unde est gens 
illi triplex , populi sub gente quaterni . 
vltro quia ratio exigebat , ut loqueretur ille qui venerat . 
compellare adloqui . 
o lux quasi dies noster , per quem certi eramus de luce , hoc 
est de vita , tamquam occiso Hectore omnes se extinctos credant . 
spes o fidissima bene per contrarium : spes enim semper incerta 
est , in Hectore fidissima dicitur . 
expectate antiptosis est , pro 'expectatus' . 
ut te ordo 
est 'ut fessi aspicimus' , id est quam fessi . 
indigna aut te indigna , aut crudelis . 
serenos hilares . 
antiqui e contrario tristes 'nubilos' dicebant . 
foedavit cruentavit , ut sanguine foedantem . 
et bene permansit in translatione , quia supra dixerat 'o lux' : ideo 
et 'serenos' , ideo et 'foedavit' : nam Sallustius de nubibus foedavere 
lumen . 
ille nihil scilicet ad interrogata : pleraque enim verba 
ex negotiis accipiunt significationem . 
vana falsa . 
gemitus nec enim parvus dolor est viro forti fortem 
virum fugam suadere . 
et nota , omnes suasoriae partes hoc loco 
contineri . 
fuge nate dea propositio est . 
eripe flammis utile . 
his autem deiktikw=s . 
a culmine vel a dignitate sua , vel vere a culmine , id est a 
tectis suis : et ideo culmina dicta sunt tecta , quia veteres de culmo 
aedificia contegebant . 
sat patriae priamoque datum honestum : nam contra 
fata venire constat neminem posse . 
sat patriae priamoque datum 
vel regnasse : vel sat pro patria et Priamo militasti . 
etiam multi distinguunt , ut sit 'adhuc' , ut 
etiam currus , etiam arma tenentem : intellegunt enim , eum 
ostendere voluisse , Troiam voluntate divina certo tempore esse defensam , 
et nunc , si salutem tenere per fata potuisset , ipsius quoque dextera 
potuisse defendi : sed melius est 'etiam hac' , ut et particeps gloriae 
sit Aeneas , et Hector vitet superbiam . 
quidam 'etiam' pro 'denique' 
vel 'postremo' accipiunt . 
tibi merito 'tibi' , quod religiosus et pius est. commendat 
trioa penates necessarium ; 
nam sacrilegium est non liberare 
commendatos penates . 
et non 'ego' , sed 'Troia' , ut videatur patriae 
praestare quod fugiat . 
fatorum comites possibile . 
quia occurrebat 'hostis habet 
muros' , dat ei comites deos . 
et scite ait 'fatorum' , ne Aeneas diceret , 
quo mihi eos comites ? 
his moenia quaere hoc est dum conderet 
urbem inferretque deos . 
et multi 'quaere' distinguunt , et sic 
subiungunt 'magna pererrato statues quae denique ponto' ; 
non enim 
magna moenia inventurum promittit , sed magna facturum . 
nam et di 
penates in tertio ita monent tu moenia magnis magna para . 
pererrato una pars orationis . 
hoc autem verbo ostendit 
erroris longinquitatem . 
vestam deam ignis , quae , ut supra diximus , 
terra est : quod in medio mundo librata vi sua stet et ignem intra se 
habeat . 
alii de igne divino hoc volunt dictum , quod vi sua stet , inde 
Vestam . 
sed in primo libro dictum , quos deos penates ab Aenea 
advectos diversorum opinio prodiderit ; 
quod etiam singulis locis , ubi 
de penatibus varias opiniones poeta secutus dixerit , notatum invenitur . 
hic ergo quaeritur , utrum Vesta etiam de numero penatium sit , an 
comes eorum accipiatur , quod cum consules et praetores sive dictator 
abeunt magistratu , Lavini sacra penatibus simul et Vestae faciunt : 
unde Vergilius , cum praemisisset 'sacra suosque tibi c. t. p.' , adiecit 
'et manibus vittas Vestamque potentem' . 
sed 'potentem' potest ad illud 
accipi qeou\s dunatou\s , sicut vocari penates dictum est . 
non nulli 
tamen penates esse dixerunt , per quos penitus spiramus et corpus habemus 
et animi rationes possidemus . 
eos autem esse Iovem , aetherem 
medium ; 
Iunonem , imum aera cum terra ; 
summum aetheris cacumen , 
Minervam : quos Tarquinius , Demarati Corinthii filius , Samothraciis 
religionibus mystice imbutus , uno templo et sub eodem tecto coniunxit . 
his addidit et Mercurium , sermonum deum . 
hos Vergilius qeou\s 
mega/lous , ut Iunonis magnae primum ; 
qeou\s dunatou\s , 
ut dominamque potentem ; 
qeou\s xrhstou\s , ut 
et bona Iuno : quae propter admonitionem locis suis notata 
sunt . 
aeternumque adytis e. p. i. quod in templo Vestae ignis aeternus 
est . 
ecce ipse exposuit quid est Vesta . 
diverso interea haec est prooeconomia . 
ait enim , 
Aeneam non fuisse proditorem , sed propter longinquitatem domus 
et tarde bella cognovisse , et facilius evitasse discrimen . 
magis atque magis iteratione sermonis facit augmentum , 
ac si diceret 'magis ac plus' : sed propter metrum non potuit . 
sic 
est et in diminutione †ut est . 
Anchisae domus satis religiose locis omnibus quamdiu 
vivit Anchises , ei universa concedit , ut alio loco et pater 
Anchises dare fatis vela iubebat . 
arboribusque obtecta 
laus domus . 
recessit a frequentia se removit , id est separata 
fuit . 
et est speciosa translatio , quotiens rei mobilis ad inmobilem , 
vel e contra transfertur officium . 
ingrvit invadit , ut ingruit Aeneas Italis 
et proelia miscet . 
excutior somno ut appareat terroris esse , non satietatis : 
nam clamoribus et sonitu interruptus est , ut non ipse somnum excuteret , 
sed somnus illum . 
arrectis avribus translatio ab animalibus , quae ad omnem 
sonum erigunt aures . 
cum flamma furentibus avstris ubique bene vis aquae et ignis 
bello comparatur , quia utriusque rei prope unus est effectus . 
rapidus quare 'rapidus' ? 
quia montano <flumine>. flumine 
fluxu , ut largoque umectat flumine vultum . 
torrens fluvius qui aestate siccatur , unde et nomen accepit . 
cui 
Graeci per contrarium dedere vocabulum ; 
nam xeima/r)r(oon dixerunt 
a tempore quo crescit : sicut aequinoctium et i)shmeri/a . 
boum labores ut alibi nec tamen haec cum sint hominumque 
boumque labores . 
trahit silvas hoc speciale fluvii est , supra dicta vero 
etiam ignis . 
inscius non ignarus ; 
nam videt : sed qui non valde 
sit causarum peritus , id est simplex , a)/peiros . 
saxi de vertice pro 'montis' . 
contra in sexto 
montem pro saxo posuit , ut prensantemque uncis manibus 
capita aspera montis . 
manifesta fides non somnii , ut quidam volunt , sed 
fraudis Graecorum : nam et hoc sequitur 'Danaumque patescunt insidiae' . 
quamvis alii hoc ad Laocoontis interitum , alii ad responsa 
Cassandrae applicent . 
iam deiphobi quia ipse post mortem Paridis Helenam 
duxit uxorem : unde ei Graecos graviter constat esse iratos , de quo in 
sexto plenius narratur . 
proximus ardet ucalegon proximus Deiphobo. rem domus 
ad personam transtulit . 
et est to\ ai)/tion : hoc est causativum ; 
ideo enim ardet , quia proximus est : ut Mantua vae miserae nimium 
vicina Cremonae . 
proximus ardet ucalegon] bene [ergo] 
primam Deiphobi domum dicit invasam , apud quem Helena fuerat , 
secundum Ucalegonem posuit , quem iuxta Homerum in consiliis et 
amicitia constat Priami fuisse . 
sigea duo sunt Troiae promunturia , Rhoeteum et Sigeum , 
quod dictum est propter Herculis taciturnitatem , qui prohibitus 
hospitio a Laomedonte simulavit abscessum , et inde contra Troiam 
per silentium venit , quod dicitur sigh/ . 
freta lata relucent 
incendii magnitudinem voluit significare , non hoc describere . 
[ut 
nobis ostenderet quam lata sint.] 'lata' autem ideo , quia se angustiae 
Pontici oris illic dilatant , ut Sallustius dixit . 
clamorque virum sive qui caedebantur , sive qui caedebant . 
clangor Graecum est : nam klaggh\ dicitur . 
illud sane sciendum 
est , quia morem tetigit expugnationis ; 
plerumque enim ad tubam 
evertuntur civitates , sicut Albam Tullus Hostilius iussit everti . 
amens qui nec somniis credidi , nec rebus aspectis . 
[quamvis 
quidam sic exponant] . 
capio non manibus [interim] , sed animo ; 
nam in tecto erat ; 
ergo 'capio' placet mihi sumere . 
nec sat rationis 
in armis aut quoniam 'amens' , ideo nec sat rationis : aut ostendere vult , 
primam ei cogitationem fuisse de patria , sed subveniendi ei armis nullam 
fuisse rationem , ardente iam patria ; 
quomodo enim incensam 
civitatem defenderet . 
bello ad bellum . 
concurrere in arcem quod inde facile 
possit pugnari hostibus . 
furor iraque mentem praecipitant potest quidem specialiter 
accipi , id est mentem meam furor et ira praecipitarunt ; 
sed 
melius est generaliter : non mirum est , me arma cepisse sine ratione ; 
furor enim et ira mentem praecipitant . 
<pulchrumque mori> 
succvrrit <in armis> 
ratio viri fortis ; 
quid 
enim aliud a bono cive et forti amissae patriae posset inpendi . 
et 
'succurrit' in animum venit . 
elapsus verbum aptum his qui vix evaserunt . 
panthus 
othryades everso Ilio ab Hercule et occiso Laomedonte , Priamus iudicans 
vitio potius loci , quam ira deorum calamitatem accidisse patriae , 
misit Delphos filium Antenoris sciscitaturum , an eversum Ilium fas 
esset iisdem erigi fundamentis . 
erat illo tempore Apollinis Delphici 
sacerdos Panthus Othryadis filius miranda pulchritudine . 
hunc filius 
Antenoris , ut dicitur amore captus , rapuit et Ilium perduxit : cuius 
iniuriam Priamus volens honore pensare , sacerdotem eum Apollinis 
fecit , ut quo honore insignis apud suos fuerat , eo apud alios non esset 
inferior . 
arcis phoebique sacerdos aut subrogatum intellegimus : 
aut , quod melius est , morem Romanum tetigit ; 
in Capitolio enim 
omnium deorum simulacra colebantur , ut sit eius Apollinis sacerdos , 
qui in arce colebatur . 
aut quia et Thymbraeus Apollo colebatur apud 
Troiam , ideo addidit alterius ; 
et est 'arcis' , quasi arcani , quia ipsum 
esse dicunt urbium conditorem . 
aut 'arcis' Minervae accipiamus . 
sacra manu hoc est propter quod supra ait 'sacra 
suosque tibi commendat Troia penates' . 
victosque deos qui 
egebant sacerdotis auxilio . 
simul et Aeneae excusatur abscessus . 
ipse trahit id est qui numina liberabat , inter pietatem religionemque 
districtus. ipse trahit septima syllepsis est ; 
'trahit' 
enim licet nepotis tantum sit , tamen et superiora concludit . 
cursu legitur et 'cursum' . 
ad limina scilicet Aeneae : per quod 
et religio eius laudatur et virtus . 
quo res summa loco panthv id est universus status quo 
loco positus ? 
et bene civis utilis de re publica primum sollicitus est . 
sed 
hoc totum admirantis est , non interrogantis . 
et 'Panthu' vocativus 
est Graecus. 'res summa' res publica quam prendimus arcem ? ? 
cum tu eam relinquas ; 
non enim plures erant arces : unde admirantis 
est . 
'prendimus' autem occupamus. et notanda simul orationis 
brevitas , quae in periculis congruit . 
gemitu ut ostendat , luctuosam rem se esse dicturum . 
summa dies ultima , ut supreme Iuppiter . 
'dies' autem si 
feminino genere ponatur , tempus significat , ut quam nec 
longa dies : si masculino , ipsum diem . 
et de masculino genere tria 
observanda sunt : in qualitate , numero , adverbio ; 
in qualitate 'serenus 
dies' dicitur , non 'serena' ; 
numero bis quinos silet ille dies , 
non 'bis quinas' ; 
adverbio 'hodie' , non 'hac die' . 
ceterum 'diecula' 
nihil praeiudicat , quia multa deminutiva recedunt a nominibus primae 
positionis , ut 'scutum' 'scutula' , 'canis' 'canicula' , 'rana' 'ranunculus' . 
ineluctabile quod nemo eluctari possit ut effugiat , cum decem annis 
luctati simus . 
dardaniae Troiae : aut a Dardano Iovis et Electrae filio , 
quem quidam ab Arcadia profectum venisse ad Phrygiam volunt , alii 
de Samothracia ad memorata loca venisse dicunt : qui ex nomine suo 
Dardanos populares appellavit : qui ex Samothracia Troiam penates 
dicitur detulisse , quos post secum Aeneas ad Italiam vexit ; 
namque 
Samothraces horum penatium antistites Saos vocabant , qui postea a 
Romanis Salii appellati sunt ; 
hi enim sacra penatium curabant : quos 
tamen penates alii Apollinem et Neptunum volunt , alii hastatos esse et 
in regia positos tradunt . 
Tusci penates Cererem et Palem et Fortunam 
dicunt : aut certe secundum Sallustium a rege Dardanorum Mida , 
qui Phrygiam tenuit . 
ferus ivppiter summae necessitatis est , cum etiam sacerdos 
in convicia ruit deorum : quod servat Vergilius ne umquam 
tradat Aeneae . 
'ferus' autem invidiose dictum est , et ad tempus 
epitheton : nam Iuppiter aequus est omnibus , ut rex Iuppiter 
omnibus idem . 
hinc et paulo post ipse deos in 
Dardana suscitat arma , hoc est qui aequalis esse consuevit . 
argos transtulit quasi dicat , qui defendas quod Iuppiter 
transtulit ? 
ardvus hic altus , ut illi ardua cervix . 
et ideo demissum 
lapsi per funem. mediis in moenibus ubi arx fuerat . 
adstans pro stans : et est prothesis . 
fundit equus Homerus i(ppo/qen e)kxu/menoi : et ad velocitatem 
et ad multitudinem . 
et sonore , quasi adhuc descendant. victor 
propositi effector , ut rapidusque rotis insistere victor . 
miscet 
scilicet caedibus . 
insultans non dicit [illis] Graecos insultare , sed Sinonem , 
qui illis muros patefecerat dolis . 
et 'insultare' est in alienum dolorem , 
'exsultare' vere gaudere. bipatentibus quia geminae sunt portae . 
et quidam 'bipatentibus' praesumptum accipiunt , quia 'bi' particula non 
praeponitur , neque verbis neque participiis ; 
nemo enim dicit 'bipateo' 
et 'bipatens' ; 
sed praeponitur appellationibus , ut 'bipennis' . 
milia subaudis 'tot' , et est a)nako/louqon : nam dixit 'quot' , 
cum non praemiserit 'tot' . 
et ita vel augendi gratia , vel perturbatus 
dicit , tantos esse Graecos , quanti olim venerint , quasi nemo perierit 
decennali bello . 
umquam pro quondam . 
angusta viarum angustas vias , id est vicos : et est ut 
strata viarum . 
stat aut horret , ut stant lumina flamma : aut 
'stat' a stantibus in medio armatis tenetur. ferri acies bene addidit 
'ferri' , quia homonymum est 'acies' et multa significat , ut 
'exercitus' , 'ferri' , 'oculorum' . 
stricta nuda : unde et destringere dicimus . 
vix modo 
'aegre' . 
primi vel in primo introitu collocati , vel periculo primi . 
caeco marte aut nocturno proelio ; 
aut epitheton Martis 
est , cuius exitus semper incertus est . 
caeco marte] aut confusa 
pugna ; 
aut quia caecantur animae pugnantum . 
numine divum subaudis 'tali' , hoc est mala iniciente 
desideria . 
nam paulo post ait vadimus inmixti Danais 
haud numine nostro . 
cum ergo hoc esset , tamen omisso consilio 'in 
flammas et in arma feror' . 
erinys inpatientia animi hoc loco , quae in furorem 
impellit . 
fremitus perturbatio. et sublatus et unde sublatus . 
addunt se socios non dixit 'quaero socios' , sed 'addunt se' , 
ut ipse ab illis videatur esse quaesitus . 
obLati per lunam agniti per lunae splendorem . 
adglomerant adglomerantur , ut nox umida caelo 
praecipitat . 
coroebus mygdonides hic filius Mygdonis et Anaximenes . 
ergo Mygdonides patronymicum est : nam si gentis esset , 
'Mygdonius' diceret ; 
nullum enim gentis nomen in 'des' exit . 
hunc 
autem Coroebum stultum inducit Euphorion , quem et Vergilius 
sequitur , dans ei dolus an virtus , quis in hoste requirat ? 
cum sit turpis dolo quaesita victoria . 
illis ad Troiam deest 'qui' . 
insano amore aut perpetuum epitheton amoris est , ut nunc 
insanus amor ; 
aut 'insano' magno , ut insano iuvat indulgere 
dolori ; 
aut 'insano' , quia belli tempore amabat Coroebus . 
et gener 'gener' dicitur et qui est , et qui esse vult , ut 
hic indicat locus ; 
sicut etiam maritus , unde est quos ego 
sim totiens iam dedignata maritos . 
gener] secundem spem 
illius ; 
neque enim iam erat gener ; 
nam ideo subiunxit 'sponsae' . 
infelix quem mox manebat interitus ; 
vel infelix causae suae ; 
vel qui sponsam non audierit. praecepta propter illud : 
tunc etiam fatis aperit Cassandra futuris . 
furentis vaticinantis . 
incipio super his his incipio , id est verbis . 
'super' autem 
insuper , quis iam audebant : unde paulo post ait 'furor additus' . 
ivvenes fortissima frustra pectora ordo talis est : iuvenes , fortissima 
pectora , frustra succurritis urbi incensae , quia excesserunt 
omnes dii : unde si vobis cupido certa est , me sequi audentem extrema , 
moriamur et in media arma ruamus . 
[alii 'sequi' pro 'sequendi' 
accipiunt.] obscuritatem autem facit hoc loco et synchysis , id est 
hyperbati longa confusio , et falsa lectio : nam multi 'audendi' legunt , 
multi 'audenti' . 
sed neutrum procedit . 
ergo 'audentem' legendum est . 
excessere quia ante expugnationem evocabantur ab hostibus 
numina propter vitanda sacrilegia . 
inde est , quod Romani 
celatum esse voluerunt , in cuius dei tutela urbs Roma sit . 
et iure 
pontificum cautum est , ne suis nominibus dii Romani appellarentur , ne 
exaugurari possint . 
et in Capitolio fuit clipeus consecratus , cui inscriptum 
erat 'genio urbis Romae , sive mas sive femina' . 
et pontifices ita precabantur 
'Iuppiter optime maxime , sive quo alio nomine te appellari 
volueris' : nam ipse ait sequimur te , sancte deorum , 
quisquis es . 
quibus subaudimus 'auxiliantibus' , vel per quos stetit . 
moriamur et in media arma rvamus hysteroproteron quidem 
est ; 
nam ante est in arma ruere , et sic mori . 
bene tamen 'moriamur' 
opportuniore loco posuit ; 
ante enim dixerat 'quae sit rebus fortuna 
videtis' . 
una salus victis nullam sperare salutem plerumque 
enim desperatione robur augetur , ut Statius est ubi dat vires 
nimius timor . 
item scimus mortem captivitatis esse remedium . 
hoc ergo suadet , ut aut desperatione vincant , aut vitetur morte 
captivitas . 
salus nunc remedium . 
lupi cev hoc ad ferocitatem pertinet , 'nebula' ad noctem , 
'catuli' ad liberos coniugesque . 
lupi cev] ordo [tamen] est 'ceu 
lupi' . 
et hoc est dictum ab exemplo . 
sane apud veteres 'lupus' promiscuum 
erat , ut Ennius lupus femina feta repente . 
et bene belli 
negotium lupo comparavit , qui est in tutela Martis , dei bellici . 
raptores ab actu . 
atra in nebvla ab occasione ; 
vel certe 
nocti comparavit . 
inproba ventris a necessitate et causa duplici : una 
'quos inproba ventris exegit caecos rabies' , altera 'catulique relicti faucibus 
expectant' . 
exegit exclusit , de latebris scilicet , ut Terentius spectandae 
an exigendae sint vobis prius . 
catulique sane catuli 
non solum canum sed et serpentum , ut aut catulos tectis , aut ova 
relinquens . 
Plautus etiam suum et ego te conculcabo , ut sus 
catulos suos . 
relicti deserti et destituti , ut cui pauca relicti 
iugere ruris . 
faucibus expectant siccis id est nimia cupiditate aperiuntur . 
mediaeque tenemus hoc ad audaciam pertinet . 
et contra , ubi 
de timore agit namque avia cursu dum sequor et nota 
excedo regione viarum . 
cava umbra bonum epitheton ; 
naturale enim est , ut 
obscurum sit omne concavum . 
vel 'cava' inani , et hinc adparet occidisse 
iam lunam ; 
nam ideo et Androgeus falsus est . 
quis etiam Graecorum , ut quis talia fando . 
et 
bene interrupta narratione exclamavit , ut affectum moveret. lacrimis 
aequare labores ? hypallage pro 'laboribus aequare lacrimas' , 
ut dare classibus austros . 
urbs antiqua vel nobilis , vel quia duobus milibus octingentis 
annis regnasse firmatur . 
et quid est 'antiqua' , ipse subiunxit 
'multos dominata per annos' . 
sane hoc dolentis est , non narrantis . 
sternuntur inertia passim corpora aut non repugnantia , 
ut pecora inter inertia votis optat aprum : aut 
'inertia' , dum occiduntur , ut inbellem avertis Romanis arcibus 
Indum , hoc est avertendo ostendis inbellem . 
aut per somnum 
'inertia' . 
relligiosa gradatim ascendit , 'vias' , 'domos' , 'templa' . 
videtur 
autem et diis invidiam facere , qui templa sua violari cadaveribus 
passi sunt . 
sane 'religiosus' et homo dicitur attentus ad religionem , et 
locus , qui divinum cultum et venerationem meretur . 
ergo 'religiosa' 
religionis plena . 
significat etiam metum . 
sane 'relligio' geminatur 'l' 
propter metri necessitatem . 
poenas dant moriuntur indigne : hoc enim proprie significat , 
ut heu nimium virgo , nimium crudele luisti 
supplicium , item nunc pereat Teucrisque pio det sanguine 
poenas . 
quondam hic praeteriti temporis est. redit in praecordia 
virtus atqui ait Horatius nec vera virtus cum semel excidit , 
curat reponi deterioribus . 
sed sententiae non semper generales 
sunt , sed interdum pro negotiorum qualitate formantur . 
victoresque cadunt danai generaliter dixit 'victores' , 
id est ad fortunam partis retulit , quae vincebat ; 
neque enim victores 
erant qui cadebant . 
crudelis ubique luctus ubique pavor aut utrobique , 
id est apud Graecos et apud Troianos ; 
aut 'ubique' per totam civitatem . 
plurima mortis imago aut definitio timoris est , aut 
varietas mortis ostenditur , id est gladio , igni , ruina . 
alii intellegunt 
'plurima mortis imago' aut frequentissima , aut praesentissima . 
androgeos et Graeca est et Attica declinatio : unde est 
in foribus letum Androgeo . 
facit enim o( *andro/gews , 
tou= *andro/gew . 
viri increpantis est , ut solet in milites dici . 
sera segnities quae seros facit , id est tardos , ut mors 
pallida . 
sane 'segnities' iuxta antiquos dictum est , nam modo 'segnitia' 
dicitur . 
'segnis' autem est proprie frigidus , sine igni , ut 'securus' 
sine cura , 'sedulus' sine dolo. feruntque pergama e)mfatikw=s , 
ut Ilium in Italiam portans victosque penates . 
feruntque pergama] quasi ipsam funditus civitatem in victoriam suam 
transferunt . 
itis pro venitis : ut e contra Terentius nisi eo ad mercatum 
venio , pro 'eo' . 
fida satis bene addidit 'fida' , ut ostenderet symbolum , 
quo utebantur in bello . 
ergo non dixit 'fidelia' , sed quae ad fidem 
habendam pellicere non possent. medios manifestos , ut 
medioque ex hoste recepi . 
et quamquam in media 
iam morte tentetur . 
ordo autem est 'sensit in medios hostes se esse 
delapsum' . 
ergo 'delapsus' nominativum pro accusativo posuit , ut Horatius 
vir bonus et sapiens dignis ait esse paratus pro 'ait se 
dignis paratum esse' . 
retroque pedem repressit aut 'retro' vacat , aut in 'repressit' 
're' vacat . 
sed veteres 'retro repressit' dicebant , ut et nec nos 
obniti contra . 
aspris synaeresis est , ut conpostus . 
angvem 
kataxrhstikw=s . 
Homerus dra/konta dixit . 
hvmi nitens incedens per humum . 
et est adverbium . 
trepidus vel pavens vel festinans . 
havd secus non aliter . 
dicebant veteres 'secus' et 'iuxta' , 
unde et 'extrinsecus'. abibat bene inperfecto usus est , non enim 
abiit . 
ignarosque loci palantes , errantes . 
et his circumstantiis 
ostendit , a paucis plures potuisse superari . 
ordo autem est 'passim 
sternimus' . 
adspirat favet , ut adspirant aurae in noctem : 
unde et favor 'aura' dicitur , ut gaudens popularibus 
auris . 
primo quia postea non fuit . 
successu exultans felicitate : quod est stultitiae . 
qua prima inquit fortuna non 'quae prima' , sed 'qua 
primum' . 
est autem hypallage , ut ibant obscuri sola 
sub nocte pro 'ipsi soli' : quae fit non ornatus causa , ut 
pars in frusta secant , sed necessitatis . 
fortuna bene 'fortuna' ; 
neque enim consilio Androgeos occisus est . 
salutis efficax adhortatio . 
dextra vel 'fortuna dextra' , id est favens , propitia , ut 'laeva' 
contraria ; 
vel 'dextra' ad manum referendum . 
clipeos maiora scuta , quibus latemus , a)po\ tou= kle/ptein 
to\ sw=ma . 
insignia omnia arma . 
dolus an virtus quis in hoste requirat ? ? videtur deesse aliquid , 
ut puta : dolus an virtus in bello proficiat , quis in hoste requirat ? 
arma subdistingue , ut sit quasi interrogantis , et responsio 
'dabunt ipsi' . 
comantem aut cristatam , quia de caudis animalium 
habebant cristas , ut cristaque hirsutus equina : aut 
comas habentem , ut Statius non ego in terga comantis Abantiadas . 
androgei modo Latine declinavit ; 
alibi Graece letum 
Androgeo. insigne decorum ornamentum decorum : non 
enim sunt duo epitheta , quod apud Latinos vitiosum est . 
fecit hoc 
tamen Vergilius in paucis versibus , qui tamen emendati sunt , ut 
lenta quibus torno facili super addita vitis , cum antea 'facilis' 
fuerit . 
sane 'clipei insigne' perifrastikw=s pro clipeo . 
indvitur quia multa inerant in scuto lora , quibus manum 
inserebant , ut clipeoque sinistram insertabam aptans . 
adcommodat mire 'adcommodat' , ut ignorares , quorum esset . 
hoc ipse multi hic distinguunt et ad Aeneam referunt : 
et ideo subiunctum 'spoliis se quisque recentibus armat' . 
alii 'hoc ipse 
Dymas' distinguunt , ut ignotis personis addita dignitas videatur , ut est 
quos Imbrasus ipse nutrierat . 
et repetitum 'hoc' emphasis 
properantium , non figura epanalepsis a quibusdam traditur . 
laeta quod est proqu/mou . 
inmixti vacat 'in' , ut solet frequenter . 
havd numine 
nostro aut diis contrariis : aut quia in scutis Graecorum Neptunus , 
in Troianorum fuerat Minerva depicta . 
havd numine nostro] [hoc 
est] 'haud nostro' non nobis utili : et ideo paulo post 'heu nihil 
invitis fas quemquam credere divis' , ut est nec di texere 
Cupencum , Aenea veniente , sui . 
congressi proelia 'bellum' est totum tempus , ut Iugurthinum , 
Punicum , Macedonicum ; 
'pugna' unius diei ; 
'proelium' pars pugnae . 
conserimus id est adversa fronte pugnavimus , ne forte nulla 
virtus videretur Troianorum , si dolo pugnassent . 
fida petunt sibi scilicet . 
formidine turpi epitheton 
timoris est . 
sic Sallustius Carbo turpi formidine Italiam atque 
exercitum deseruit . 
conduntur in alvo non dum eunt , sed cum esse coeperint : 
unde et ablativo usus est , non accusativo , ut in georgicis 
conditus in nubem . 
tale est autem hoc , quale illud 
'includuntur in carcere' et 'includuntur in carcerem' . 
hev nihil invitis fas quemquam fidere divis generalis 
quidem sententia est , sed loco congrua ; 
sequitur enim et Cassandrae 
captivitas fidentis sacerdotio , et praecesserat armorum mutatio , quae 
nunc deprehenditur : alioquin vitiosa est , cum discrepat ab specialitate . 
est autem kataskeuh/ , non potuisse eos vincere , quamvis fortiter 
dimicarent . 
ecce trahebatur bene dissimulavit de stupro Cassandrae . 
passis ut quidam volunt 'sacris' , quod sic vaticinari soleret . 
[ut si diceret sacris]. priameia patronymicon quidem est , sed 
species possessivi ; 
'Priameis' vero tantum patronymicon est , sicut 
'Priamides' . 
et bene 'virgo' , non filia . 
adytisque bene 'adytis' ostendit illam sacerdotem religiosam 
fuisse ; 
non enim accedunt ad adyta nisi religiosi sacerdotes . 
et e)mfatikw=s , 
quasi non sufficeret 'a templo' , adiecit 'adytis' . 
tendens ardentia lumina quod est manuum oculis 
dedit ; 
solent enim homines in magnis motibus manus ad caelum tendere . 
frustra secundum Epicureos : et est separatum . 
arcebant continebant , vel prohibebant . 
hanc speciem iniuriae faciem , quod sacerdos , quod ab 
adytis , quod religata , quod passis crinibus trahebatur . 
Cicero Philippicarum 
XI . 
ponite itaque ante oculos , p. c. , miseram 
illam quidem et flebilem speciem , sed ad incitandos nostros 
animos necessariam. species sane medium est ; 
nam et bona et 
mala est . 
furiata 'furiosus' est a quo furor numquam recedit , 
'furiatus' qui furit ex causa . 
et est figura Graeca , manei\s ta\s fre/nas . 
quidam sane participium volunt 'furiata' a verbo figurato apud Horatium 
furiare : sic 'fortunare' , sic 'scelerare' . 
sese au)to\s au(to/n . 
periturus melior sensus est , si ad dimicantis referatur 
affectum : sicut de Tarchonte , de quo dixit et medios 
fertur moriturus in hostes , cum vicerit . 
et sese medium iniecit 
moritvrus in agmen] [et] bene Coroebum non suadentem pugnam , ut 
supra , fecit , sed mox pugnantem , quoniam sponsam rapi videbat , in 
cuius causa pugnandum potius fuerat , quam loquendum . 
densis 
kataskeuh/ , ut merito superati sint a pluribus . 
culmine tecto , quod ante culmis tegebatur . 
oritur quasi aliud initium calamitatis. caedes non proelium . 
miserrima autem , quia inter cives . 
facie veritate. ivbarum pro 'cristarum' , quae de caudis 
fiebant : ut est cristaque hirsutus equina . 
tunc danai ordo est 'tum Danai undique collecti invadunt' . 
ereptae sxh=ma dianoi/as : non enim dicit a Troianis sublatam , 
sed intellegendum reliquit . 
acerrimus aiax Oi+leus sine dubio , quia Telamonius armorum 
iudicio superatus iam se peremerat . 
incertum est ergo , quando ab Aiace 
vitiata sit Cassandra : quod si , ut dicitur , in templo Minervae factum 
est , constat post stuprum Cassandram protractam . 
gemini atridae duo : quod habet excusationem , quia fratres 
sunt , propter similitudinem ; 
nam numeri esse non potest ; 
'gemini' enim sunt proprie simul nati . 
exercitus omnis bene 
excusat propter victi pudorem : ut 'obruimur numero' . 
adversi e contrario flantes . 
eois evrus equis ab Eois equis , id est Solis , unde equi 
Solis oriuntur : nam Eurus ab oriente flat . 
notandum sane , quod , 
cum 'Eous' 'e' naturaliter longum habeat , metri necessitate correptum 
est propter sequentem vocalem . 
rarum autem est : nam nec 
proprium nomen est , ut 'Diana' , nec sermo compositus , ut 
sudibusve praeustis . 
stridunt silvae excursus poeticus : qui ultra tres versus 
fieri non debet . 
[ne sit vitiosissimum.] et 'stridunt' quidam antique 
declinatum tradunt , ut sit prima verbi positio 'strido stridis stridit' , et 
faciat 'stridimus striditis stridunt' . 
nos 'strident' dicimus a prima 
positione 'strideo' , ut sit 'stridemus stridetis strident' . 
spumeus pro 'spumosus' , ut 'frondea' pro 'frondosa' . 
atque imo 'ab' minus est , id est 'ab imo' . 
illi propter illud 
'hic primum ex alto' . 
obscura nocte per umbram per umbram noctis obscurae : 
ut molemque et montes . 
fudimus modo 'fugavimus' : nam sequitur 'totaque agitavimus 
urbe' ; 
alibi 'interemimus' significat . 
totaque per totam . 
mentitaque tela verbo communi : hoc est 'quae nos 
Graecos esse mentiebantur' . 
ut solet , sensum dedit rei inanimatae ; 
non enim [illi] poterant tela mentiri . 
vel 'per quae nos mentiebamur' . 
sono discordia sono discrepantia. signant designant : 
aut per vocem , aut per symbolum , quo utebatur exercitus . 
ilicet confestim , mox . 
sane apud veteres 'ilicet' significabat 
sine dubio 'actum est' . 
origo autem significationis inde descendit : olim 
iudex ubi sententiam dixerat , si dare finem agendis rebus volebat , per 
praeconem dicebat 'ilicet' , hoc est 'ire licet' , id est 'acta et finita res 
est' . 
Terentius in adelphis em tibi , rescivit omnem rem , 
id nunc clamat , ilicet . 
idem in eunucho actum est , 
ilicet , peristi . 
numero ne videantur virtute superati . 
divae armipotentis bene Minervam Troianis expressit iratam , 
cum etiam eum ante aram perisse dicat , qui sacerdotem liberare 
temptaverat . 
ivstissimus 'iustum' secundum leges vel aliqua ratione constrictum , 
'aequum' iuxta naturam accipiunt . 
unus non solus , sed 
praecipuus . 
aequi pro 'aequitatis' . 
et optima figura est a feminino 
genere in neutrum transire . 
diis aliter visum aut illum non esse iustissimum : an 
aliter visum , quam quod rectum erat : an pro 'diis ita visum' ; 
sic enim 
periit ut iniustus . 
et bene in ingenti indignatione Aeneae tamen nihil 
sacrilegum datur , vel cum sequatur 'confixi a sociis' . 
pereunt vel 
pro perierunt. panthv vocativus Graecus est . 
iliaci cineres naturale est iurare per id quod carum 
quis habuit . 
et excusatur , ut supra diximus , fuga . 
ergo fuit 
necessarium iusiurandum . 
extrema num ideo 'extrema meorum' , 
quod existimet , nihil ex ea superesse ? 
testor testificor : et deest 'vos' . 
vices pugnas , quia per vicissitudinem pugnabatur , ut 
Sallustius docet . 
legimus etiam poenas 'vices' dici : Horatius vicesque 
superbae te maneant ipsum . 
sed de bello usurpatum est ; 
nullum enim proelium caret periculo . 
[ergo] 'vices' pericula . 
mervisse manu testor me meruisse , id est fortiter dimicasse : 
hi enim merentur occidi . 
bene autem evasisse se fatis inputat , 
cum tam senex , quam debilis Iphitus et Pelias evaserint , 
occisis iuvenibus . 
divellimur sic dixit , quasi accuset , quod non 
perierint . 
vulnere vlixi quod illi Vlixes inflixerat . 
protinus ad sedes priami servavit ordinem , ut primo de patria , 
post de rege curaverit . 
'protinus' hic statim , alibi porro tenus. clamore 
bellico scilicet . 
vocati clamorem secuti. ingentem pugnam 
merito , quippe in domo regia , ubi aut caput rei publicae erat , aut 
de qua maior spes erat praedae . 
forent pro essent. morerentur non pugnarent , ut supra 
oriturque miserrima caedes . 
acta testudine adplicita , vel quae agebatur . 
haerent parietibus scalae quod illae , quae feruntur ad pugnam , 
clavos habeant vel uncos , ut figantur : ideo haerent. postesque 
sub ipsos si circa portam , 'sub postibus' ; 
si circa fenestras , 
'circa postes' . 
nituntur pro nitebantur. ad tela id est contra tela . 
et hoc verum est ; 
nam si 'ac tela' , sinistris manibus simul tenent tela 
et scutum , cum se tegunt . 
tecta culmina 'tecta' participium est : aut eandem rem 
bis dixit . 
quamvis legatur et 'tota' . 
domorum veteres 'haec domus' , 
ut merito ablativus 'o' terminatus genetivum pluralem in 'rum' mitteret , 
ut 'bono bonorum' ; 
sed mutata postea declinatio est , ut 'huius domus' 
faceret : quod cum ita evenerit , ut ablativus in 'u' terminaretur , genetivum 
pluralem per 'u' geminat , ut 'ab hoc fructu , fructuum' , ita et 
'domuum' : nam et Iuvenalis viscera magnarum domuum 
ait . 
nos tamen de antiqua declinatione praesumimus , ut 'ab hac domo , 
harum domorum' dicamus . 
his se propter quae pugnabant . 
sic Lucanus 
in pugnam fregere rates (3.674) . 
vel 'his' huius modi . 
quando quatenus , 
quoniam . 
extrema in morte hoc est ruina civitatis . 
decora ab eo quod est 'decus' , ut 'pecus' . 
obsedere modo pro praesidio tenebant , ut sequentia 
indicant 'hos servant agmine denso' . 
instavrati animi hinc ostenditur , eos superius defecisse : 
quod supra non dixit . 
levare iuvare . 
vimque virtutem : ut Sallustius sed 
nostra omnis vis in anima et corpore sita est . 
victis qui 
vincebantur , ut et qua vectus Abas . 
victis hoc est , 
sine vincendi spe laborantibus . 
limen erat contra illud , obsessis foribus quemadmodum 
ingressus sit : et dicit per posticum , quod generis est neutri , ut 
Horatius atria servantem postico falle clientem . 
nam si 
generis feminini legeris 'postica' , augurale est , ut 'antica' , 'postica' . 
caecae non omnibus notae . 
usus verbum iuris : 'via' actus , 
usus . 
pervius usus] hoc Graeci andronas appellant . 
tectorum inter se priami per quod iter ad utramque domum 
Priami commeabatur , ut appareat duas domos fuisse , alteram regiam 
Priami , alteram Hectoris , inter quas illi aditus . 
postesque relicti 
aut relictum spatium cum domus aedificaretur , ubi ostium fieret ; 
aut 
relicti ab hostibus , id est quos hostes non obsederant . 
infelix non cum regna manebant , sed ad praesens rettulit 
tempus 'infelix' . 
dum regna manebant 'dum' donec : et absolutus 
est sensus . 
alii tamen 'cum' legunt : sed 'cum manebant' 
quomodo dicimus , cum constet 'manebant' modum esse indicativum ? 
hoc ergo sciendum est , quia , quando coniunctivus modus est , necesse 
est aliquid iungi aut subaudiri , ut 'cum venirem , vidi illum' . 
si 
autem 'cum veniebam' dicamus , aut modus pro modo est , hoc est 
indicativus pro coniunctivo : aut 'cum' non erit coniunctio , sed 
adverbium temporis , et significat 'tempore quo veniebam' . 
andRomache notum est omnibus , hanc de gente Eetionis fuisse , 
uxorem Hectoris , matrem Astyanactis , de qua plenius omnia in tertio 
libro narrantur . 
ferre incomitata ut et ad soceros iret saepius 
et non quaereret obsequia famulorum . 
ad soceros quare 'ad soceros' , cum 'socer' et 'socrus' dicantur ? 
sed meliori sexui respondit , id est masculino . 
astyanacta 
hunc quidam ab Vlixe , alii a Menelao , absente Pyrrho , raptum et 
praecipitem datum ferunt ; 
fatis enim praedictum fuerat puerum si 
supervixisset ultorem patriae et parentum futurum. trahebat quasi 
puerum , ut parvumque nepotem ipse trahit . 
evado 'e' vacat , ut 'emortuus' . 
sane minus est 'hac' , 
id est 'hac evado' . 
iactabant spargebant , quasi nihil profutura . 
in praecipiti in alto , unde quis potest praeceps dari : 
sequitur enim 'sub astra eductam' . 
eductam extructam . 
solitae naves participium sine verbi origine : 'soleo' 
enim neutrale est , quod caret praeterito . 
achaica castra videtur 
alios Danaos , alios Achaeos dixisse. castra ubi exercitus sit 
'castra' dicuntur : unde est nos castra movemus et 
velorum pandimus alas . 
summa extrema , ut 'supremum' summum dicimus : ut pro 
supreme Iuppiter . 
labantes faciles ad resolutionem . 
et est 
ordo 'turrim convellimus inpulimusque' . 
tabulata dabant quidam 'dabant' pro 'faciebant' intellegunt , 
ut et intentem lato dedit ore fenestram . 
olim sane domus 
de tabulis fiebant , unde hodieque in aedificiis surgentibus primum et 
secundum tabulatum dicimus . 
summum autem est quod tectum sustinet . 
inpulimusque quidam notant , quod non sit expressum , ubi 
stantes summum tectum inpulerunt . 
repente ne provideri et vitari 
possit . 
ast alii subeunt hic ostendit , priores perisse . 
telorum interea cessat genus bene addidit 'genus' . 
telum enim dicitur secundum Graecam etymologiam a)po\ tou= thlo/qen 
quicquid longe iaci potest : quamquam legerimus de gladio 
at non hoc telum mea quod vi dextera versat et 
sequitur dixit et sublatum consurgit in ensem . 
telum autem 
illo loco dictum a longitudine , unde et mustelam dicimus . 
vestibulum 'vestibulum' est prima ianuae pars . 
dictum 
autem vestibulum vel quod ianuam vestiat , ut videmus cameram 
duabus sustentatam columnis : vel quoniam Vestae consecratum est . 
unde nubentes puellae limen non tangunt . 
Lucanus translata 
vitat contingere limina planta (2.359) . 
singula enim domus 
sacrata sunt diis : ut culina penatibus , maceries , quae ambit domum , 
Herceo Iovi . 
sane videtur vestibulum et limen pro una re dixisse . 
pyrrhus a colore comae dictus , qui Latine burrus dicitur . 
ita et 
Sallustius 'Crispus' . 
luce coruscus aena pro luce aeni , ut saxea procubet umbra . 
in lucem coluber deest 'processit' . 
sed colubrum non nulli 
promiscuum nomen tradunt , quod ut sonantius fieret , finxit masculinum , 
ut diceret 'coluber'. mala gramina pastus venenatis herbis , bebrwkw\s 
kaka\ fa/rmaka , hoc est pro malis graminibus. legimus et 
silva pastus harundinea : nam illud aliud est pascuntur vero 
silvas et summa Lycaei horrentesque rubos : sed sciendum est , 
quia , licet hoc in usu sit , rarum tamen est apud antiquos . 
'pastus' 
autem pro 'qui pascebatur' , quia , ut supra diximus , in hoc 
Latinitas deficit . 
tumidum qui semper irascatur. bruma id est hiemps . 
dicta autem 'bruma' quasi braxu\ h)=mar , id est brevis dies . 
est 
autem , ut hic locus indicat , generis feminini , numeri singularis . 
exuviis bene corium quo serpens exuitur exuvias dixit . 
nitidusque ivventa novus ; 
constat enim serpentes innovari virtute , pelle 
deposita . 
lubrica terga lubricum dicitur et quod labitur , dum 
tenetur , ut piscis , serpens ; 
et locus in quo labimur , ut 
et sese opposuit Salio per lubrica surgens . 
periphas ultima accentum non habet , ne femininum sit ; 
nec tertia a fine , quia novissima longa est ; 
ergo 'ri' habebit accentum . 
agitator auriga secundum usum communem . 
armiger automedon Pyrrhi armiger : nam Achillis auriga 
fuit . 
scyria pubes a Scyro insula , una de Cycladibus , in qua 
Lycomedes fuit , pater Deidamiae : quam Achilles commendatus ibi a 
matre Thetide vitiat , unde Pyrrhus natus est . 
quamvis alii volente 
Lycomede Deidamiam Achilli datam in matrimonium dicunt . 
succedunt tecto pro 'sub tectum cedunt' . 
et est figura , 
quia mutatus est casus . 
dura valida limina , id est firmiter clausa : ideo non aperit , 
sed 'perrumpit'. bipenni ecce nomen , quod reservavit antiquitatem , 
quia veteres 'pennas' dicebant , non 'pinnas' . 
vellit non 'deiecit' ; 
nam sequitur paulo post 
'labat ariete crebro' ; 
sed 'movet' , ut Cynthius aurem vellit , 
et admonuit . 
vel certe 'vellere vult' , ut ipsumque trahunt 
in moenia regem . 
nam quare facit fenestram ? 
ingentem fenestram epitheto , ut solet , auxit tapinosin 
†in dicendo 'lato ore' . 
'dedit' autem , id est fecit , ut Terentius quas 
turbas dedit . 
patescunt aperiuntur ac per hoc videntur . 
penetralia id est domorum secreta , dicta penetralia aut ab 
eo quod est 'penitus' , aut a penatibus . 
armatosque vident stantes unde supra strictis 
mucronibus imas obsedere fores . 
sic enim datur virtus ubique 
Troianis . 
at domus interior de Albano excidio translatus est 
locus . 
tumultu tumultus dictus quasi timor multus : unde Italica 
bella dicta sunt tumultus . 
bene autem addidit 'misero' , quia 
est etiam terribilis . 
miscetur perturbatur , ut nec quisquam 
aeratas acies ex agmine tanto misceri putet . 
cavae 
aedes tecta camerata . 
'aedem' autem numero singulari de templo 
tantum dicimus , plurali et de domibus et de templis . 
si aliter 
dictum inveneris , usurpatum est , ut 'mella' 'hordea' 'aera' . 
ferit clamor secundum philosophos physicos , qui dicunt , 
vocem corpus esse : bene ergo 'ferit' ; 
nam et fluvius habet mugitum , 
res incorporalis . 
avrea sidera multi ad laquearia referunt , quod 
stultum est . 
pavidae pro 'paventes' . 
'pavidus' est semper timens , 
'pavens' ex causa , ut supra 'furiatus' et 'furiosus' . 
matres 
honoris nomen . 
errant †confusio , consilio . 
amplexaeque tenent postes atque oscula figunt 
Apollonii locus , in quo inducitur Medea †patrem salutasse , et domum 
relinquens . 
vi patria secundum fidem generis sui , ut 
stirpis Achilleae fastus . 
item de Hercule salve 
vera Iovis proles . 
cardine a cardine . 
primos quos dixit supra 
'strictis mucronibus' . 
non sic aggeribus ruptis vult ostendere , gravius vastatam 
Troiam , quam agri fluviorum eruptione vastantur . 
et sciendum , 
comparationes aut pares esse , aut maiores , aut minores , aut 
similes , aut contra in similitudine comparatio ultro negatur , ut hoc 
loco , vel illic non tam praecipites . 
contrarium est si 
parva licet componere magnis . 
spumeus spumosus . 
exiit dicimus et 'exivit' . 
sed 'v' subtrahit Vergilius , 
ut brevem faciat sequente vocali . 
et proprie plena flumina cum 
extra alveum suum crescunt 'exire' dicuntur , ut praesertim incertis 
si mensibus amnis abundans exit . 
cumulo augmento : exuberante fluctu , ut cumulo 
praeruptus aquae mons . 
vidi ipse furentem ut quaeque ipse miserrima 
vidi . 
et hic 'vidi' pro admiratione posuit ; 
at vero 'vidi 
Hecubam' pro miseratione . 
sane 'vidi ipse' hac particula addita 
miseriorem se ostendit , cuius ante oculos casus patriae suorumque fortuna 
constituerat . 
geminosque in limine atridas potest subaudiri 'furentes' . 
geminos more suo 'fratres' . 
'gemini' enim sunt non duo , sed 
simul nati . 
centumque nurus aut finitus est numerus pro infinito 
u(perbolikw=s : aut certe ideo 'centum' , quia barbarorum fuerat non 
singulas coniuges habere , sed plures . 
aut illud dicit 'plures feminas' , 
ut Lucanus cultus gestare decoros vix nuribus 
rapuere mares (1.164) , hoc est feminis . 
aut 'navas nuptas' , ut aetatis hoc 
nomen sit , non adfinitatis. aut 'centum per aras' , licet incongruum 
sit , quia sequitur haec ara tuebitur omnes , et unus per 
centum aras occidi non poterat . 
est autem haec plena adfectu et 
dolore repetitio . 
quos ipse sacraverat ignes ut et religiosa 
deorum limina : per quod ostenditur latenter , nihil prodesse religionem . 
foedantem autem est cruentantem . 
Sallustius in I . 
cum arae et alia diis sacrata supplicum sanguine foedarentur . 
et Terentius in eunucho pro deum fidem , facinus 
foedum , o infelicem adulescentem . 
quinquaginta illi thalami 'illi' celebrati ab Homero . 
et bene de thalamis verum expressit numerum ; 
potest enim unus 
thalamus plures habere coniuges . 
et est zeugma 'quinquaginta thalami 
procubuere , et postes superbi' . 
auro barbarico id est aut multo ; 
aut cultu barbaro , quia 
barbari copiae magis quam elegantiae student ; 
aut a barbaris capto ; 
aut vere barbaro , id est Phrygio , quia pa=s mh\ *(/ellhn ba/rbaros . 
nam 
et Homerus Phrygas barbaros appellat , et Vergilius barbara 
tegmina crurum . 
spes tanta nepotum aut nepotes significat 
qui essent futuri magnae spei , aut conubia , de quibus sperabantur tanti 
nepotes , ut modo namque gemellos spem gregis. spoliisque 
superbi hoc enim fuit moris antiqui , ut ipse in septimo 
captivi pendent currus curvaeque secures . 
teneant danai qua deficit i. ignis potuit deficere , Danai non 
potuerunt . 
forsitan et priami fuerint quae fata requiras bene 
de Priamo obtulit narrationem , quia leviter strinxerat 'Priamumque 
per aras sanguine foedantem quos ipse sacraverat ignes' . 
et bono usus 
est ordine , ut ante rei publicae , post regis , inde privati , hoc est 
sua fata narraret . 
hoc est illud multa super Priamo 
rogitans , super Hectore multa. de morte autem Priami varie 
lectum est . 
alii dicunt , quod a Pyrrho in domo quidem sua captus 
est , sed ad tumulum Achillis tractus occisusque est iuxta Sigeum 
promunturium : nam in Rhoeteo Aiax sepultus est : tunc eius caput 
conto fixum circumtulit . 
alii vero quod iuxta Hercei Iovis aram 
extinctus sit , dicunt : unde Lucanus Herceas , monstrator 
ait , non respicis aras ? (9.979) et hanc opinionem plene Vergilius 
sequitur : licet etiam illam praelibet , ut suo indicabimus loco . 
urbis uti captae casum bene omnia collegit , et captam , et dirutam , 
et incensam . 
medium in penetralibus hostem hypallage est , hoc est in 
mediis aedibus . 
si autem 'mediis' legeris , non stat versus , nisi 
excluso 's' , ut inter se coisse viros et decernere 
ferro . 
et bene Priamum non nisi in extremis armat periculis , ut 
magis inritet hostem in necem suam , qua possit captivitatem vitare , 
quam ut defendat aliquid . 
sane 'penetralia' proprie deorum dicuntur , 
non numquam etiam imae et interiores partes privatarum domorum 
vocantur , unde et penum dicimus locum , ubi conduntur quae ad vitam 
sunt necessaria . 
hic autem videtur opportunius penetralia de domo 
regis dixisse , quoniam reges prope suggestum imitantur deorum . 
arma desveta ab hominis consuetudine : sensum ad arma 
transtulit . 
arma desveta] id est quae iam pugnare desierant . 
trementibus aevo non timore . 
circumdat non apte sibi cohaerere facit , sed potius oneri 
sumit . 
inutile ferrum ipse inutilis . 
'ferrum' enim de his est , 
quae a coniunctis sumunt epitheta , ut 'venenum' . 
aedibus in mediis omne aedificium 'aedes' dicuntur . 
Varro 
locum quattuor angulis conclusum aedem docet appellari debere . 
idem 
rerum divinarum libro sexto intulit , ideo loca sacra civitates habere 
voluisse , ne per continua aedificia incendia prolaberentur , 
et ut esset , quo confugerent plerique cum familia sua in 
periculis ; 
quod etiam in comoediis a servis timentibus legimus factum . 
hoc totum Vergilius hoc loco subtiliter tangit , cum dicit 'aedibus in 
mediis nudoque sub aetheris axe ingens ara fuit iuxtaque veterrima 
laurus , incumbens arae atque umbra conplexa penates' . 
ex nomine 
enim penatium et arae intellegitur sacri loci veneratio , ut non immerito 
illuc confugerit regina cum suis ; 
nam subiunxit 'hic Hecuba et 
natae nequiquam altaria circum praecipites atra ceu tempestate columbae , 
condensae et divom amplexae simulacra sedebant' : unde apparet , 
et veram consuetudinem fuisse fugiendi [a] periclitantibus ad ararum 
praesidium. nudoque sub axe hoc est sub divo , quod inpluvium 
dicitur . 
'axis' autem est aut plaustrum septentrionale , aut pars 
septentrionis , aut spiritus , quo mundus movetur , ut axem 
umero torquet stellis ardentibus aptum : sicut docet et Lucanus . 
veterrima usurpatum est . 
ergo , ut supra diximus , hoc 
tantum uti si necesse sit licet . 
veterrima] hoc nomen comparativum 
non habet , sicut 'deterior' positivum . 
lavrus Daphne , filia 
Ladonis , fluvii Arcadiae , et Terrae fuit , quae aspernata viro iungi 
semper venatibus operam dabat . 
hanc cum Apollo adamasset , et eam 
ut conprimeret , insequeretur , illa a Terra matre petit auxilium : quae 
recepta <a> 
matre est , nec multo post †in locum eius arborem lauri 
nasci . 
conplexa penates 'penates' sunt omnes dii , qui domi 
coluntur . 
nequiquam aut secundum Epicureos , qui dicunt deos nihil 
curare ; aut propter vim bellicam . 
altaria superorum et 'arae' 
sunt et 'altaria' , inferorum tantum 'arae' ; 
'ara' autem dicitur a 
precibus , quas Graeci a)ra\s dicunt ; 
unde contra inprecatio kata/ra 
dicitur . 
praecipites festinae , propter tempestatem : et bene 'atra' 
addidit , quia est et clara , ut unde haec tam clara repente 
tempestas . 
dira modo proprie : 'dira' enim est deorum ira . 
ergo 
'quae mens infusa ex deorum ira ? ' 
telis armis. rvis aut festinas , aut incedis seniliter . 
non si ipse meus mire 'meus' , ut matris exprimeretur adfectio . 
et subaudis 'posset defendere' . 
aut moriere simul ut religio aut pariter omnes servet , aut 
simul moriantur omnes. ore effata abundat 'ore' . 
est autem 
figura pleonasmos . 
vacva 'vacua' magna , quae difficile conplentur . 
an 'vacua' , 
quia in unum ad aram confugerant ? 
an 'vacua' iam sine defensoribus ? 
infesto vulnere bonum schema : 'vulnus' pro telo . 
infesto vulnere] an 'vulnus' quod inflixit , an quod infligeret ? 
premit urget , ut apri cursum clamore prementem : 
alibi 'premit' interficit , vel opprimit , ut armigerumque 
Remi premit . 
ut tandem ante oculos hoc ideo describitur , ut et contra propositum 
Priamus incitetur. evasit pervenit : ut quam timeo , 
quorsum evadat . 
vitam cum sanguine fudit modo eos sequitur qui sanguinem 
sedem vitae volunt , alibi eos qui ipsum sanguinem vitam 
volunt : ut purpuream vomit ille animam . 
potest 
[tamen] kata\ to\ siwpw/menon intellegi iterum vulneratum Politen . 
hic id est 'tunc' . 
media autem manifesta . 
aut certe 
[potest] secundum consuetudinem dictum ; 
neque enim est mors prima , 
media , postrema. et potest referri vel ad Priamum , vel ad Politen . 
non tamen abstinvit n. v. i. q. p. bene Priamo animositatem 
regiam dedit , ut mori honeste velit . 
at tibi pro scelere exclamat ordo est 'atque dii persolvant 
grates dignas' . 
avsis quidam praesumptum tradunt , nec posse in 
prosa dici . 
siqua est vel secundum Epicureos , vel desperat , quia 
inpune ante aras conspicit caedes . 
curet ulciscatur . 
grates prout res fuerit , vel in bonis vel in malis dicuntur , 
sicut praemia . 
coram modo adverbium [temporis] est , quia verbo cohaeret : 
ut coram quem quaeritis adsum . 
et 'coram' ad personam 
certam refertur , 'palam' ad omnes. me cernere de spectaculo 
queritur , non de morte , quia iure belli Politen Pyrrhus occiderat . 
sed cur ante oculos patris ? . 
foedasti crudeles impiosque fecisti. funere cadavere : 
ab eo quod praecedit id quod sequitur . 
'funus' enim est iam ardens 
cadaver : quod dum portatur , 'exequias' dicimus : crematum 
iam 'reliquias' : conditum iam 'sepulcrum' . 
quidam 'funere' pro 
caede accipiunt . 
vultus non nulli pro 'oculos' volunt . 
et non ille s. q. t. m. a. tribus generibus parentes obicimus 
filiis : cum bonis eos negamus aequales , ut hoc loco ; 
cum malos obicimus , 
ut Laomedontiadae ; 
item cum non solum bonos 
adimimus , sed insuper malos obicimus , ut nec tibi diva 
parens , generis nec Dardanus auctor , perfide , sed duris genuit 
te cautibus h. c. H. a. u. t . 
in hoste priamo aut archaismos est , aut 'in hoste' , id 
est cum hostem gereret , cum ipse hostis esset . 
hic 'Priamo' nomen 
positum sensum validiorem facit , hoc est Priamo , qui tunc fui , quasi 
iam esse desierit : scilicet quem operae pretium fuit occidere. ivra 
fidemque supplicis ervbvit quia , quod Homerus mutat , dicitur 
Priamus duce Mercurio ingressus Achillis tentoria excitatum rogasse , 
quem dormientem posset occidere . 
'iura' vero , quod a rege rogabatur . 
fidem , quia supplex . 
quidam 'iura fidemque' ita intellegunt : 
'iura' , quod Hectorem reddidit , 'fidem' , quod me in mea regna remisit . 
sepulcro pro 'ad sepulcrum' . 
remisit comitatus usque ad Troiam est . 
et mire 'in mea 
regna remisit' , cum potuisset per me regna mea capere . 
inbelle ipse inbellis , ut inutile ferrum . 
rauco aere ad scutum rettulit . 
protinus aere repulsum 
statim prohibitum . 
nequiquam 'non' . 
sic Persius nequiquam fundo 
suspiret nummus in imo . 
sane quidam 'nequiquam umbone pependit' 
hunc sensum volunt , telum repulsum ne summatim quidem 
haerere potuit , ut penderet . 
alii unam eandemque rem bis dictam 
volunt , et superfluum putant 'et summo clipei nequiquam umbone pependit' , 
cum praecessisset 'rauco quod protinus aere repulsum' , quod 
idem est 'et summo clipei nequiquam umbone pependit' , et nihil attinuisse 
dici putant 'summo clipei nequiquam umbone pependit' , tamquam 
non omnino necesse esset , ut de summo clipei penderet , et 
potuisse dici , nec de clipeo pependit . 
sed duplicationem narrationis per 
e)pecergasi/an excusant . 
referes ergo haec sarcasmos est , iocus cum amaritudine , 
ut en agros et quam bello , Troiane , petisti 
Hesperiam metire iacens . 
astismos autem est urbanitas sine 
iracundia , ut atque idem iungat vulpes et mulgeat hircos . 
degenerem non respondentem moribus patris . 
hoc dicens ostendit , simul dum diceret fecisse. altaria ad 
ipsa unde sperabat auxilium . 
aut quia Achilles in templo occisus est , ut 
ex similitudine vindicta sumeretur . 
trementem non formidine sed aetate . 
dextraque coruscum extulit 'coruscum' si ornatum 
gemmis caput regis acceperis , sensus talis est : sublato capite gladium 
in vaginam recondit , quae lateri semper cohaeret . 
si vero 
'coruscum gladium' vis intellegere , lateri Priami infixum accipe , et 
kata\ to\ siwpw/menon , postea caput esse sublatum . 
haec finis ut 'dies' , si tempus longum significat , generis 
feminini est . 
et omnia Latina nomina inanima , simplicia , a verbo 
non venientia , 'nis' syllaba terminata masculina sunt : inanima 
propter 'canis' : simplicia propter 'bipennis' : a verbo non venientia 
propter 'finis' . 
ergo 'clunis' Iuvenalis bene dixit tremulo 
descendant clune puellae . 
Horatius male quod pulchrae 
clunes . 
hic talis : ut hunc ego te , Euryale , aspicio ? 
sorte fatali necessitate . 
vel 'sorte' fortuna , ut 
utere sorte tua . 
et quidam 'exitus sorte' pro 'sortis' tradunt , ablativum 
pro genetivo . 
Troiam incensam pro 'Ilium' . 
pergama proprie Troianae arces sunt : unde kat' e)coxh\n 
arces omnes 'pergama' dicuntur , ut poetam dicimus , et intellegimus 
Vergilium . 
superbum modo nobilem . 
regnatorem asiae quia imperaverat et Phrygiae et 
Mygdoniae . 
iacet ingens litore truncus Pompei tangit historiam , 
cum 'ingens' dicit , non 'magnus' . 
quod autem dicit 'litore' , 
illud , ut supra diximus , respicit , quod in Pacuvii tragoedia 
continetur . 
quod autem Donatus dicit , 'litus' locum esse ante aras , 
a litando dictum ; 
vel quod lituo illud spatium designatur , ratione 
caret : nam a litando 'li' brevis est , et stare non potest versus . 
litore] quod Priami corpus ad litus tractum . 
aut 'litus' pro solo 
accipiamus , ut litoraque et latos populos . 
aut ideo 'litore' , 
ut ostendat litus iam esse , ubi fuerat Troia , ut et campos 
ubi Troia fuit . 
avulsumque umeris caput hoc est quod kata\ to\ siwpw/menon 
accipi debet ; 
hoc enim claris et fortibus viris fieri solebat , ut 
quin ipsa arrectis , visu mirabile , in hastis praefigunt 
capita. sine nomine sine agnitione , aut sine dignitate . 
aut simpliciter 
'sine nomine' ; 
a capite enim quis nomen ducit ? . 
at me me autem. saevus horror quia est et bonus : ut 
laetusque per artus horror iit . 
est et amoris , ut Terentius totus 
Parmeno , tremo horreoque , postquam aspexi hanc . 
aequaevum amabiliter locutus est ; 
plus enim est 'aequaevum' , 
quam 'longaevum' . 
vitam exhalantem secundum eos , qui animam ventum 
volunt : ut atque in ventos vita recessit . 
direpta 
diripienda : participium pro participio . 
casus aut interitus , aut captivitas . 
copia notandum de exercitu numero eum dixisse singulari , 
ut Sallustius †com Sertorios neque rumperet an levi copiam 
avibus , cum copias de exercitu numero plurali dicamus . 
'copia' 
vero aliarum rerum est . 
deservere omnes defessi doloris vox , non accusationis ; 
sic 
enim se purgat , ut alios non culpet . 
dicendo autem 'defessi' etiam 
illos excusat , a quibus desertus est . 
ignibus aegra dedere post hunc versum hi versus fuerunt , 
qui a Tucca et Vario obliti sunt . 
cum mihi se ordo est , cum mihi se videndam oculis 
obtulit non ante tam clara . 
in luce in nimbo , qui cum numinibus semper est . 
confessa deam divino habitu ; 
quia in primo venatricis habitu 
se obtulerat . 
qualisque et quanta qualitas et quantitas hoc loco ad 
pulchritudinem pertinet . 
dextraque prehensum ea corporis parte qua Helenae 
ictum minabatur , quae in templo Vestae stabat ornata . 
ut enim in 
primo diximus , aliquos hinc versus constat esse sublatos , nec 
inmerito . 
nam et turpe est viro forti contra feminam irasci , et 
contrarium est Helenam in domo Priami fuisse illi rei , quae in 
sexto dicitur , quia in domo est inventa Deiphobi , postquam 
ex summa arce vocaverat Graecos . 
hinc autem versus esse sublatos , 
Veneris verba declarant dicentis 'non tibi Tyndaridis 
facies invisa Lacaenae' . 
roseo pulchro . 
perpetuum epitheton Veneris . 
quidam 
reprehendunt , non convenisse in ruina et exitio civitatis Venerem roseo 
ore loqui cum filio , ignorantes hoc epitheton Veneri esse perpetuum . 
insuper super , quod continuerat eum . 
indomitas magnas nunc . 
et 'quis' non nulli admirantis 
volunt esse , non interrogantis . 
quid furis aut quia furor est virum fortem ruere in 
mulieris interitum : aut 'quid furis' , cum extinctos socios videas , velle 
pugnare . 
et bono verbo usus est , virum fortem a proelio revocans . 
nostri cura et hoc loco , ut solet , unam se de Aeneae familia 
facit : ut unius ob iram prodimur . 
'nostri' autem et 
'vestri' genetivus pluralis est antiquus et ex Graeco veniens , sicut 
singularis est 'mis' et 'tis' . 
non est autem possessivum , sed ab eo 
quod est 'nos' , et hoc est unde dicimus 'nostri causa facit' , hoc 
est 'nostrum' . 
superet supervivat , supersit . 
ascanivsque puer filius , ut tuque puerque 
tuus . 
Horatius puerosque Ledae . 
et est Graecum , nam pai=das 
dicunt . 
interdum tamen etiam ad aetatem refertur . 
circum errant mire , quasi quaerentes : tamquam prope sint , 
et adhuc sua opera †sua non avertant . 
havserit ensis aut percusserit , ut latus haurit 
apertum ; aut voraverit . 
tyndaridis atqui Iovis est , non Tyndarei filia ; 
sed sic 
dicimus 'Tyndaridis' de Helena , ut de Hercule Amphitryoniades . 
nam de Iove et Leda nati sunt Pollux et Helena , de Tyndareo et 
Leda Castor , qui solus mortalis fuit : unde Vergilius si 
fratrem Pollux alterna morte redemit , qui inmortalitatem 
suam cum fratre partitus est . 
Helenam vero inmortalem fuisse indicat 
tempus . 
nam constat fratres eius cum Argonautis fuisse : 
Argonautarum filii cum Thebanis bello dimicaverunt . 
item illorum 
filii contra Troiam bella gesserunt . 
ergo si inmortalis Helena non 
fuisset , tot sine dubio saeculis durare non posset . 
hanc autem 
legimus prius a Theseo raptam et in Aegypto commendatam Proteo . 
licet alia fabula a Paride raptam et , cum ad Aegyptum cum ea isset , 
a Proteo , cognito raptu , subtractam Paridi dicat. facies invisa 
pulchritudo Helenae odiosa , id est Helena . 
et est Graecum , ut 'vis 
Herculea' , hoc est Hercules . 
ostendit autem naturae culpam non esse 
hominibus adscribendam . 
sane quidam 'invisa' figurata dictum putant ; 
adserunt enim ad Troiam Helenam non venisse , id est non visam a 
Troianis , quia cum eam Paris rapuit , ad Aegyptum profectus dicitur , 
mutato itineris cursu , ne a Graecis forte insequentibus comprehenderetur . 
ibi a Proteo receptus hospitio . 
sed cum Helena Proteo suam narrasset 
iniuriam , ab eo retenta est . 
tum sine ea Paris venit ad Troiam . 
Graeci autem putantes quod occultaretur a Troianis et nollent sibi eam 
reddere , deleverunt Troiam frustra , cum Troiani vere dicerent se Helenam 
non vidisse . 
alii dicunt a Proteo quidem Helenam Paridi sublatam 
et quibusdam disciplinis phantasma in similitudinem Helenae Paridi 
datum , quam imaginem ille ad Troiam dicitur pertulisse : quod 
etiam Homerum volunt tetigisse subtiliter , ubi Aeneas a Neptuno opposita 
nube liberatur . 
a)mfi\ d' a)/r' ei)dw/lw| *trw=es kai\ dioi= *)axaioi/ . 
lacaenae a provincia Laconica . 
et notandum , derivationem minorem 
esse a principalitate , quod rarum est . 
culpatusve paris criminosus , reus . 
divum inclementia 
latenter hic Venus suam purgat invidiam dicendo , Troiam deorum conspiratione 
subverti ; 
poterat enim ei obici , quod nisi ipsa rapiendi Helenam 
Paridi auctor fuisset , Troia non fuisset eversa . 
aspice de Homero tractum , qui inducit Minervam praestantem 
ista Diomedi . 
et bene subdistinguit , quia non solum dicitur , 
sed etiam manu significatur. namque omnem ordo est : omnem 
tibi nubem eripiam , quae umida circum caligat et mortales hebetat 
visus tuenti . 
dicitur enim nebula orta de terris obesse nostris 
obtutibus : unde aquila , quia supra nebulam est , plus videt . 
est 
etiam theologica ratio , quia ignorantes usum Venerium videre dicuntur 
et numina : unde nunc merito post Veneris abscessum numina 
vidisse dicitur Aeneas . 
obducta superducta . 
tuenti modo 
'videnti' , alias 'defendenti' . 
nequa parentis ivssa time pro 'ne' . 
et 'ne' particula 
imperativo iungitur modo : sed interdum praesenti tempori , interdum 
futuro , prout aliquid volumus aut ad praesens , aut ad futurum fieri . 
tu nequa p. i. t.] potest sane hoc praeceptum et ad generalitatem et 
ad specialitatem referri. ivssa time veretur enim ne imperanti 
sibi fugam non obtemperet . 
saxis saxa dicendo 'saxis saxa' renovavit narrandi magni- 
tudinem . 
undantem aut 'abundantem' , aut quia in modum undarum 
attollitur , ut qua plurimus undam fumus agit . 
neptunus muros hoc quidem habet fabula , quod Neptunus 
cum Apolline Troiae fabricati sunt muros . 
sed constat Laomedontem 
supradictis diis certam vovisse pecuniam ad sacra facienda : 
quam inminentibus Mysiis transtulit ad murorum fabricam . 
unde 
dii et fecisse muros , et offensi esse dicuntur . 
simul notandum quod 
deos facit opera sua evertere : ut portas Iunonem , quarum dea est ; 
nam portam luminis nascentibus praebet , ut Iuno lucina fer opem : 
arces Minervam ; 
legimus enim Pallas quas condidit arces : 
Neptunum muros ; 
ipsi enim fundamenta sunt consecrata , cuius et 
moventur arbitrio : unde e)nosi/xqwn dicitur , hoc est terram movens 
aquae concussione , sicut terrae motus continent opiniones . 
neptvnus 
m. e. t. q.] [ergo] cum Neptunus infestus indicatur , Apollo tamen 
etiam post piaculum Troianis favet , quia eum propter Chrysis sacerdotis 
filiam offenderant Graeci. tridenti omnia in 'ns' . 
exeuntia 
aut participia sunt , aut nomina . 
sed si participia sunt , ablativum 
et in 'i' et in 'e' mittunt pro nostro arbitrio : Iuvenalis 
nec ardenti decoxit aeno , contra semperque ardente 
camino : si vero nomina fuerint , omni modo in 'e' exeunt . 
si autem eadem sint et nomina et participia , ut 'amans' , cum nomina 
fuerint , omni modo in 'e' mittunt ; 
cum participia , licenter 
utimur . 
ergo quia 'tridens' nomen est , 'tridente' debuit dicere : 
sed novitatem adfectavit , nulla cogente necessitate . 
sane in nominibus , 
quae et propria esse possunt et appellativa , ut 'liberalis' 
'felix' 'iuvenalis' , ablativus a proprio in 'e' exit , ab appellativo in 'i' . 
quatit concutit , conmovet . 
ivno scaeas saevissima portas quidam ideo Iunonem has portas 
tenuisse accipiunt , quia eam fatorum arbitrium volunt , et fatum 
fuit ad exitium Troiae per has portas equum introduci . 
scaeas 
priscas. saevissima quae et fugam vetabat . 
socium sibi devotum . 
furens irascens . 
accincta id est armata , quia ipsa est Curitis , et sub hoc 
nomine interest bellis ; 
nam ideo hic illius arma hic currus 
fuit . 
'accincta' enim 'ferro armata' , ut cingitur ipse 
furens certatim in proelia Turnus . 
iam praeterea , ut iam quae seminibus iactis se sustulit 
arbos . 
arces ordinem tenuit : primum 'muros' , deinde 'portas' , 
post 'arces' ; 
a muris enim in arcem convertendus est totus impetus ; 
ob hoc autem 'arces' Minervae dantur , quod ipsa sit inventrix aedifi- 
ciorum , ut Pallas quas condidit arces , et quia summa quaeque 
possidet sapientia . 
praeterea in capite esse dicitur ; 
idcirco creditur 
patris Iovis capite generata. tritonia pallas notandum duo antonomasiva 
sunt sine proprio nomine . 
et est nimiae iracundiae cum 
dicitur , quamquam irata sit Graecis , nequaquam tamen Troianis 
parcere ; 
licet in historia lectum sit , vehementius iratam Minervam , 
quod post victoriam ei sacrificare noluerint , ut Horatius cum Pallas 
usto vertit iram ab Ilio in inpiam Aiacis ratem . 
respice 
dicendo 'respice' ostendit , vere iam caliginem ab oculis eius esse sublatam . 
insedit adeo irata , ut ante sacerdotem ibi Cassandram defenderet . 
nimbo effulgens nube divina . 
est [enim] fulgidum 
lumen , quo deorum capita cinguntur . 
sic etiam pingi solet . 
alii 'nimbum' 
clavum transversum in veste existimant. alii 'limbo' legunt , ut 
Sidoniam picto chlamydem circumdata limbo. et est 
pars vestis extrema , quae instita dicitur , ut Horatius quarum 
subsuta talos tegit instita veste . 
gorgone saeva aut etiam 
per saevam Gorgonem fulgens ; 
aut ipsa saeva terrore Gorgonis . 
sane 
Gorgones tres fuisse dicuntur , Stheno , Euryale , Medusa , quarum 
aspectus intuentes vertebat in lapides . 
hae autem mirae pulchritudinis 
fuisse dicuntur , et quisquis eas vidisset stupore defigebatur . 
ideo fictum 
est , quod in lapides mutarentur . 
sed alia fabula refert , Medusam 
mirae parsimoniae virginem fuisse , et ob hoc acceptam Minervae . 
quae 
compressa a Neptuno Pegasum equum dicitur edidisse : quod posteaquam 
Minerva cognovit , eius caput dicitur amputasse et suo adfixisse pectori , 
eique tribuisse vim , ut quidquid vidisset mutaret in saxum . 
ipse pater qui omnibus unus esse consuevit : ut 
rex Iuppiter omnibus idem . 
et bene honesta Aeneae causa 
fugiendi est . 
viresque secundas quia fuerunt et in Troianis , 
sed non prosperae . 
sufficit subministrat , suggerit . 
eripe accelera , raptim fac . 
vel 'eripe te fuga' . 
nusquam abero bona oeconomia . 
nam si tenent Danai 
qua deficit ignis , necessarium est praesidium numinis : ut Horatius 
nec deus intersit , nisi dignus vindice nodus inciderit . 
limine sistam in limine , ut silvis te , Tyrrhene , feras 
agitare putasti . 
spissis <noctis se condidit umbris>densis . 
abscessu enim plerumque 
numina demonstrantur fuisse , cum subito apparere desierint . 
apparent dirae facies secundum mathesin post abscessum 
Veneris dira dicit apparuisse numina , cuius praesentis radii 
intervenientes anaereticos temperant . 
apparent dirae facies] [vel] 
quia 'dirae' appellantur quae sunt in ministerio Iovis , quando morbos 
aut letum aut bellum hominibus molitur , quia in XII . 
ait dicuntur 
geminae pestes cognomine Dirae . 
numina magna quia Iovem Iunonem Neptunum et Minervam 
dixerat . 
tum vero quia ante et ab Hectore audierat , et per se 
viderat everti Troiam , sed non omnem ; 
singulas enim res viderat , 
ut iam proximus Ucalegon . 
vel 'tum vero' , quando et dii 
visi sunt saevientes . 
et ex imo verti quia superiori excidio , quando ab Hercule 
expugnata est , nec omne Ilium conciderat , nec ex imo fuerat Troia 
subversa . 
per haec ergo fit certior causa fugiendi . 
ornum †p . . . Oceani filia , a Sarpedone , Ilii filio , adamata 
est . 
quem cum [veni] sprevisset , faciente Venere , Iasonem tunc ad 
Colchos euntem inefficaciter adamavit . 
quo absente †ad luchi conficeretur , 
in hanc arborem dicitur commutata . 
ferro et bipennibus] e(\n dia\ duoi=n. ferro et bipennibus 
tautologia est . 
ervere pro deicere et est acyrologia . 
usque tam diu . 
minatur aut 'eminet' , ut minaeque murorum : aut 
'movetur' . 
tremefacta comam solita figura . 
'comam' autem pro 
ramis , per illam metaphoram tondentur cytisi . 
vulneribus pro ictibus . 
ivgis cacuminibus montium . 
rvinam aliarum scilicet arborum . 
ac ducente deo secundum eos qui dicunt , utriusque 
sexus participationem habere numina . 
nam ait Calvus pollentemque 
deum Venerem . 
item Vergilius nec dextrae 
erranti deus afuit , cum aut Iuno fuerit , aut Allecto . 
est etiam 
in Cypro simulacrum barbatae Veneris , corpore et veste muliebri , cum 
sceptro et natura virili , quod ')*afro/diton vocant , cui viri in veste muliebri , 
mulieres in virili veste sacrificant . 
ducente deo] [quamquam] 
veteres 'deum' pro magno numine dicebant . 
Sallustius ut tanta mutatio 
non sine deo videretur . 
dant tela locum f. r. illi reddidit 'flammam inter et hostes 
expedior' . 
hic est hiatus . 
antiquasque domos 'caras' . 
et aliud pendet ex alio ; 
nihil enim interest , utrum carum dicas , an caritatis causam . 
sane 
'domos' ambitiose dixit . 
primum praecipuum . 
vel 'primum' ante filium et uxorem . 
sed Varro rerum humanarum ait permissum a Graecis Aeneae , ut evaderet 
et quod carum putaret auferret ; 
illum patrem liberasse , cum illi 
quibus similis optio esset data , aurum et argentum abstulissent . 
sed 
Aeneae propter admirationem iterum a Graecis concessum , ut quod vellet 
auferret ; 
illum , ut simile , quod laudatum fuerat , faceret , deos penates 
abstulisse . 
tunc ei a Graecis concessum , ut et quos vellet secum et sua 
omnia liberaret : quod poeta Veneris praesidio praestitum dicit Aeneae . 
petebam pro appetebam et optabam . 
vitam producere figurate , pro 'vitam producturum' . 
exilium dictum quasi extra solum. vos o obliqua oratio 
est . 
nam aperte quidem hoc agit , ut relinquatur , latenter vero 
aliud : [id est voluntatem fugiendi] per quod nimia Aeneae ostenditur 
pietas , qui nec iustis causis movetur , ut patrem relinquat . 
sane 
rhetorica suasio est ; 
deliberatur enim de ipsa re , utrum fugiendum sit . 
et eius partes ita ponuntur , ut †si qui dissuadent , an supervivendum 
patriae . 
quod ideo aperte non dixit , ne ceteros a fuga dehortari videretur , 
sed ait 'vos fugite , qui potestis' : a tempore 'satis una superque' , 
ab invitis diis 'iam pridem invisus diis et inutilis annos demoror' . 
sic 
quidem et illud colligitur , an debilis patriae superare debeat . 
integer aevi sanguis plenam aetatem significat ex sanguine , 
qui non est integer nisi in iuvenibus . 
nam dicunt physici 
minui sanguinem per aetatem : unde et in senibus tremor est . 
sane 'aevum' hic ad annos referre debemus , cum alibi tempus significet , 
ut aevoque sequenti . 
et tantum aevi longinqua valet 
mutare vetustas. svo robore sine alterius auxilio , quo eget 
Anchises . 
et duas res dicit : et iuvenes estis , et sani , quorum utrumque 
mihi deest . 
stant perstant solidaeque sunt . 
agitate disponite , cogitate . 
Sallustius traditur fugam in 
oceani longinqua agitavisse . 
caelicolae ad quos nostra pertinet vita , ut 
haud credo invisus caelestibus auras vitales carpis et 
nos iuvenem exanimum et nil iam caelestibus 
ullis debentem et igneus est illis vigor et caelestis 
origo . 
anima enim caeli pars est , corpus nostrum , umbra inferorum . 
ideo ergo non posuit generale nomen deorum , et addidit 
caelestibus , ne crederentur inferni dii , qui datores vitae non sunt . 
satis superque ad augmentum 'superque' addidit . 
est 
autem tmesis . 
sane sciendum est esse aliqua , quae augmentum 
non recipiunt , ne minus significent , ut ['satis' , ] 'perfectus' : nam 
quaeritur , utrum 'perfectior' possit facere , ne incipiat ['satis'] 'perfectus' 
minus significare . 
una excidia sub Laomedonte ab Hercule . 
sed e)mfatikw=s 
dixit 'excidia' . 
superavimus superviximus . 
sic o sic positum adfati discedite corpus sensus 
talis est : praestate mihi vos funebre solatium , id est adfamini me , 
ut dici mortuis solet 'vale , vale , vale' : nam ideo et 'positum' et 
'corpus' dixit : mortem autem ego manu hostis inveniam ; 
nam hic 
ordo est . 
'miserebitur' vero dixit adfectu eius qui cupiebat interimi , 
ut eum hostis quasi miseratus occideret . 
sic in nono mater 
Euryali aut tu , summe pater divum , miserere , tuoque invisum 
hoc detrude caput sub Tartara telo , quando aliter 
nequeo crudelem abrumpere vitam . 
et vos o potius 
miserescite venti . 
alii sic exponunt : [et] 'miserebitur' id est quod 
illi hostili animo fecerint ego misericordiae loco ducam . 
exuviasque petet quasi obiectio 'sed spoliatum linquet 
cadaver' , et responsio 'facilis iactura sepulcri' : aut secundum Epicureos , 
qui dicunt nihil superesse post mortem ; 
aut hoc dicit , facilis 
sepulturae iactura est , quam potest ruina praestare . 
facilis 
contemptibilis et levis sapienti viro , ut sit 'iactura' dispendium . 
inutilis ideo , quia debilis fuisse dicitur post fulmen. annos 
demoror quasi festinantes diu vivendo detineo . 
fulminis adflavit ventis et contigit igni tria sunt 
fulminum genera : est quod adflat , quod incendit , quod findit : de 
hoc autem siluit . 
fulminatus autem est Anchises , quia se cum Venere 
concubuisse iactabat . 
sane afflati tactique dicuntur capti membris , 
ut tactus etiam ille , qui hanc urbem condidit , Romulus . 
afflavit ventis bene dixit , quia scit , non iaci fulmina , nisi cum flatu 
ventorum , ut in VIII tris imbris torti radios , tris nubis 
aquosae addiderant . 
sane de fulminibus hoc scriptum in reconditis 
invenitur quod si quem principem civitatis vel regem fulmen 
afflaverit , et supervixerit , posteros eius nobiles futuros 
et aeternae gloriae . 
Fabula sane talis est : cum inter aequales 
epularetur Anchises , gloriatus traditur de concubitu Veneris . 
quod cum 
Iovi Venus questa esset , emeruit , ut in Anchisem fulmina mitterentur ; 
sed Venus cum eum fulmine posse vidisset interimi , miserata iuvenem 
in aliam partem fulmen detorsit , Anchises tamen afflatus igne caelesti 
semper debilis vixit . 
nos contra praepositiones vel adverbia in 'a' exeuntia 
modo producunt ultimam litteram , excepto 'puta' et 'ita' , apud Ennium 
et Pacuvium brevia sunt . 
hinc est quod etiam numerorum 
nomina indeclinabilia producuntur , ut triginta magnos . 
ea vero quae declinantur brevia sunt secundum rationem nominum 
in 'a' exeuntium . 
effusi lacrimis pro effusi in lacrimas . 
omnisque domus modo familiam , alias domicilium , interdum 
re vera domum . 
fatoque vrgenti <incvmbere> 
simile est ut 'currentem incitare' , 
'praecipitantem impellere' . 
rursus in arma feror quasi quodam doloris impetu , quod 
pater liberari non acquiesceret. mortem opto contra fatorum vim 
et matris auxilium . 
nam quod consilium quasi vetuerit regina audito 'mortemque 
miserrimus opto' , sic respondet Aeneas 'nam quod consilium aut quae 
iam fortuna dabatur' ? 
mene probatae pietatis filium . 
nam pronomina habent 
vim suam , nonnumquam et emphasin , ut cantando tu illum ? 
sane 'mene efferre pedem genitor' et cetera rhetorice per deliberationem 
tractatur , an Aeneae relicto patre fugiendum sit. posse plus est 
quam velle . 
nefas scelus. excidit bene excusat patrem dicendo 
'excidit' , et ipsam temperat obiurgationem . 
periturae bene 'periturae' dixit , non 'perditae' , quia adhuc 
posse videatur evadere per suam et Anchisae fugam ; 
ideo autem 'addere' , 
tamquam magnam portionem exitio Troiae genus Anchisae coniungeret . 
ivvat delectat , quasi malum illi voluptati sit. patet 
isti apocope est pro 'istic' . 
pronomen enim esse non potest , quia 
non praecedit nomen . 
multo priami de sanguine quasi bis sanguinem fuderit Priamus , 
quia et filium eius Pyrrhus occiderit . 
natum ante ora patris his rebus terret eum , qui non 
potest mortem timere . 
obtruncat obtruncare consuevit . 
hoc ideo . 
quod propter quod . 
arma , viri , ferte arma notant hoc critici , quia saepius 
armari aliquos dicit , cum exarmatos nusquam ostendat : qui nesciunt , 
non omnia a poeta , ut supra diximus , dici debere . 
nam 
et diem describit , nocte non praemissa . 
superfluo enim dicuntur ea 
quae necesse est fieri . 
quis enim domum ingressus , non arma deponat ? 
vel quia ad auferendum patrem arma deposuerat ; 
vel quia 
armis Graecorum fuerat armatus . 
vocat lux vltima victos id est 
victis moriendum est . 
reddite me danais vel quibus me sustulit mater ; 
vel 
tamquam quaerentibus et invenire cupientibus . 
et bene 'reddite' , quasi 
retineatur ; 
nam ideo ait 'sinite' . 
instavrata renovata ; 
quod verbum 
et de feriis et de scaenis solebat apud veteres usurpari . 
numquam pro non , ut numquam hodie effugies . 
insertabam cunctationem ostendit hoc verbo eius , qui nec ire 
ad proelium velit , nec domum relinquere . 
sic et 'ferebam' dixit . 
patri melius 'patri' , quam 'mihi'. tendebat offerebat , 
sed manibus eum gestans . 
si periturus abis argumentum dilemma , id est conplexio , 
quae adversarium ab utraque parte concludit . 
expertus quidam participium praeteriti temporis [sed] vim 
praesentis habere volunt , quia praesens deficit . 
tutare domum hoc est cui defensori relinquimur , si tu deseris ? 
cui parvus ivlus interrogantis est . 
et simul epitheto commendat 
aetatem . 
conivnx quondam 'quondam' aut aliquando significat , 
quasi nunc uxor non sit quae relinquitur . 
aut certe 'quondam' 
'semper' significat , ut in georgicis ut quondam in stipulis 
magnus sine viribus ignis , et est , quam semper coniugem 
nominasti . 
haberi enim quaevis poterat , nominari non nisi nobilis . 
et bene [ex ductu litterarum] quod eventurum timet , quasi iam contigerit , 
deflet ; 
se autem ideo ultimam facit , quod ipsa loquitur . 
diversam 
autem aetatem pueri , senis et feminae ad miserationem commovendam 
videtur obicere . 
subitum pro 'subito' . 
adverbium est temporis secundum veteres . 
oritur oriuntur divina , ut Sol : ideo et †quia dicuntur oritur . 
manus inter mutavit accentum praepositio postposita . 
sane 'inter' plerumque pro 'per' ponitur , sed raro apud Vergilium , 
ut hunc inter fluvio Tiberinus amoeno . 
bona autem 
oeconomia ad Iulum venit , dicens eum fuisse inter manus parentum . 
'inter manus' autem , hoc est inter amplexus . 
non enim possumus 
eum illo tempore portatum dicere , quem et mox pedibus patris comitem 
fuisse , et post septem annos legimus et venatum isse et bella 
tractasse . 
mirabile monstrum tw=n me/swn est : dictum a monstrando , 
id est monendo . 
et refertur ad praesens eius significatio . 
'prodigium' autem est quod in longum tempus dirigit significationem . 
levis pro leviter . 
fundere lumen apex 'apex' proprie dicitur in summo 
flaminis pilleo virga lanata , hoc est in cuius extremitate modica 
lana est : quod primum constat apud Albam Ascanium statuisse . 
modo autem summitatem pillei intellegimus . 
tangit autem , ut frequenter 
diximus , latenter historiam . 
item hoc quoque de igni ad 
Servium Tullium pertinet . 
nam cum Tarquinius cepisset Vericulanam 
civitatem , ex captiva quadam in domo eius natus est Servius 
Tullius . 
qui cum obdormisset , caput eius subito flamma corripuit : 
quam cum vellent restinguere , Tanaquil , regis uxor , auguriorum 
perita , intellegens augurium , prohibuit . 
flamma puerum cum somno 
deseruit : unde intellexit , eum clarum fore usque ad ultimam vitam . 
perite sane lucem dixit , non ut in septimo tum fumida lumine 
fulvo : nam et illic splendor quidem est , sed cum fumo , qui 
semper causa lacrimarum est . 
in Ascanio autem solus ostenditur 
splendor . 
Suetonius tria genera pilleorum dixit , quibus sacerdotes utuntur , 
apicem , tutulum , galerum : sed apicem pilleum sutile circa medium 
virga eminente , tutulum pilleum lanatum metae figura , galerum pilleum 
ex pelle hostiae caesae . 
circum tempora pasci crescere : ut sacrum 
tibi pascere crinem . 
sunt autem hic infiniti pro indicativis 'fundere' , 
'lambere' , 'pasci' . 
sacros restingvere fontibus ignes religiosos. non 
quos tunc 'sacros' sciebant , sed quos mox probarunt . 
sanctos 
restingvere fontibus ignes] [et] bene 'fontibus' , non aquis . 
'sanctos' vero , 
ut venerabilius fieret . 
sane 'sanctum' est interdum non idem quod 
'sacrum' , neque idem quod 'religiosum' ; 
interdum non aliud quam 
'sacrum' . 
hic ergo 'sanctos' sacros accipiemus , quippe quo loco auspicia 
fierent , sicut ex Anchisae persona ostenditur , cum dicit 'oculos ad sidera 
laetus extulit' et 'da deinde auxilium pater atque haec omnia firma' . 
aliter 'sanctum' accipi per singula loca dicitur . 
at pater Anchises et hic et alibi Anchisen divinandi peritum 
inducit. oculos ad sidera contra opinionem Theocriti , qui eum 
fulmine caecatum fuisse commemorat . 
et caelo palmas cum voce tetendit fugae defensio est , ut 
videatur non solum utilis et necessaria , sed et honesta , quoniam divina 
suadebant . 
nam et ideo inducitur noluisse , ut quod vincitur et consentit 
argumentum voluntatis divinae sit . 
si flecteris aut secundum Stoicos locutus est , qui fati 
adserunt necessitatem : aut secundum Epicureos , qui dicunt deos non 
curare mortalia . 
aspice nos quia intuentes dii iuvant : unde est 
atque oculos Rutulorum reicit arvis , et contra diva 
solo fixos oculos aversa tenebat . 
aspice nos] <quia intuentes 
dii iuvant : > 
nam de Iove in primo libro et Libyae defixit 
lumina regnis . 
aut secundum mathematicos , quod quidquid Iuppiter 
irradiaverit felix facit . 
atque haec omina firma secundum Romanum morem 
petit , ut visa firmentur . 
non enim unum augurium vidisse sufficit , 
nisi confirmetur ex simili . 
nam si dissimilia sint posteriora , solvuntur 
priora : unde est quantum Chaonias aquila veniente 
columbas . 
nam aquila sine dubio columbis plus potest . 
fatus erat proprietatem disciplinae secutus , quod augurum 
'effata' dicuntur . 
intonvit laevum sinistrum , prosperum , quia caeleste 
est ; 
quae enim nobis laeva sunt <caelestibus> 
dextra sunt , ut diximus 
supra . 
'sinistrum' autem a sinendo dictum , quantum ad auguria 
pertinet , quod nos agere aliquid sinat , unde alibi siquem numina 
laeva sinunt . 
sed hoc loco pontificalis inducitur disciplina . 
nam 
ostendit Anchisen , cum vellet fugam filii sequi , omine quod de Ascanii 
†pro capite auspicii se obtulit , a diis commotum petisse de caelo confirmationem ; 
subiungit enim 'vix ea fatus erat senior , subitoque fragore 
intonuit laevum' . 
prosperum , quia sereno caelo sive audita , sive visa 
fuerint : quod hic utrumque ostendit 'subitoque fragore intonuit laevum' , 
quod ad auditum scilicet pertinet . 
iterum adiunxit quod ad visum pertinet 
'et de caelo lapsa per umbras stella facem ducens multa cum luce 
cucurrit' . 
hoc autem auspicium cum de caelo sit , verbo augurum maximum 
appellatur . 
sinistras autem partes septentrionales esse augurum 
disciplina consentit , et ideo ex ipsa parte significatiora esse fulmina , 
quoniam altiora et viciniora domicilio Iovis . 
multa cum luce cucurrit nunc theologicam rationem 
sequitur , quae adserit , flammarum quos cernimus tractus nimbum 
esse descendentis numinis ; 
alibi physicam , ut vento inpendente 
videbis , flammarum longos a tergo albescere tractus . 
facem ducens lumen , quod utique ex facibus nascitur . 
super labentem quidam hoc verbum unam partem orationis 
esse tradunt . 
idaea clarum se condere silva stellae huius cursus 
ita significat Troianos conglobatos ad domum Aeneae Idam petere . 
quod dicit 'multa cum luce' ostendit claros ; 
quod 'signantem vias' 
scintillas quasdam dicit relictas , quae ostendunt remansuros in diversis 
partibus socios ; 
quod 'longo limite' , ostendit errorem ; 
quod 
'sulcum' dicit , significat longum 'maris aequor arandum' ; 
quod ait 'sulphure fumant' divini ignis odor ostenditur ; 
fulgura 
enim odor sulphuris sequitur ; ex fumo autem mors Anchisae , sicut 
eius oratio sequens indicat . 
'cedo equidem' , quasi dicat , licet sciam 
me esse moriturum . 
et bene quamdiu vivit Anchises , totum ei 
conceditur . 
quidam fumo bellum , quod in Italia futurum erat , significari 
tradunt . 
victus genitor quasi pertinax et a pristino proposito 
recedens . 
se tollit ad avras verbum augurum , qui visis auspiciis 
surgebant e templo : unde est 'extemplo' . 
adfaturque deos agit diis gratias . 
vel certe invocat . 
iam iam nulla mora est et 'cedo equidem' ostendit eum Aeneae 
dictis consensisse . 
dii patrii servate domum servate nepotem : vestrum hoc avgurium 
hic ostendit , Anchisen ea quae optabat per impetrationem augurii 
meruisse : augurium enim est exquisita deorum voluntas per consultationem 
avium aut signorum . 
perite ergo signum de caelo 'augurium' 
dixit . 
ideo et adiecit 'servate domum' , id est genus , familiam : 'servate 
nepotem' , a quo certum erat Romanam prolem propagatum iri . 
vestroque in numine Troia est in vobis habeo Troiam : 
propter illud has mihi servassent sedes . 
alii ita exponunt : 
augurium numenque vestrum efficiat , ne putem Troiam perisse . 
cedo cedere proprie dicitur qui contra sententiam suam alteri 
consentit , ut cedamus Phoebo. comes ire recuso 
tantum ad solatium itineris , quippe moriturus , ut in sexto 
Aeneas ille meum comitatus iter . 
vult enim Vergilius etiam 
Aeneae concedere patris peritiam . 
dixerat ille hic distinguendum . 
alii 'ille' et 'ignis' , 
sed male. et iam dum negat , dum ostenduntur auspicia . 
propivsque [quamvis secreta domus sit.] propter illud 
arboribusque obtecta recessit . 
et est ordo : incendia 
propius volvunt aestus , id est calorem . 
unde etiam 'aestas' dicitur . 
ergo age quia consensisti , et ignis propinquat . 
'age' 
autem non est modo verbum imperantis , sed hortantis adverbium , 
adeo ut plerumque 'age facite' dicamus et singularem numerum 
copulemus plurali . 
cervici 'cervix' cum numero singulari dicitur , 
collum significat ; 
si plurali utamur , superbiam ostendimus , ut 
in Verrinis frange cervices . 
ambobus erit et ad filium et ad patrem potest referri ; 
sed melius ad patrem , quia de Ascanio post loquitur . 
et longe 'longe' valde , ut Tiberinaque longe 
ostia . 
nam 'longe' non potest , quia sequitur 'pone subit coniunx' . 
et bene ire singulos facit : scit enim multitudinem facile 
posse deprehendi . 
vel 'longe' ideo , ut sit prooeconomia , quod errare 
potuerit. servet autem custodiat , ut et tantas servabat 
filia sedes vel servantem ripas . 
famuli unde familia . 
urbe egressis hic ablativo iunxit , ut Horatius egressum 
magna me accepit Aricia Roma . 
Sallustius accusativo , 
ut raro egressa fines suos . 
ergo utrumque dicimus . 
tumulus 
modo terra tumens , alias sepulcrum . 
prudenter autem circa 
turbatos pluribus utitur praeceptis , [diversa signa dat] quia scit , 
timoris comitem esse oblivionem . 
templumque vetustum desertae 
cereris bene Cereris fanum ante urbem <esse facit> , quae 
dea rusticorum est . 
et librate Aeneas et Cereris templum et vetustum 
elegit , ad quod nec viris erat aditus , sicut hostes putabant : 
nam Aeneas scit , ante esse profanatum : nec praedae spe Graeci 
poterant duci . 
desertae cereris utrum a sacerdote , qui in sexto 
extinctus inducitur , ut Cererique sacrum Polyboeten : an 'desertae' 
belli tempore propter decennalem obsidionem ? 
an 'desertae' 
a filia , ut nec repetita sequi curet Proserpina matrem . 
antiqua cupressus ad vetustatem rettulit. cupressum autem , funebrem 
arborem , bene ante templum deae lugentis esse confirmat . 
religione patrum timore : et est reciprocum . 
sic Terentius 
nam mihi nihil esse , religio est dicere , id est metus ; 
item Vergilius contra multosque metu servata per 
annos : conexa enim sunt timor et religio , ut Statius primus in 
orbe deos fecit timor . 
ex diverso ut non sit suspicio Graecis . 
cape sacra manu non est dantis , sed hortantis , ut tollat , 
quia sequitur 'me bello e tanto digressum et caede recenti attrectare 
nefas' : scit enim Graecos ex pollutione Palladii piaculum 
commisisse . 
flumine vivo perenni , quia iugiter aqua fluens viva vocatur . 
flumine vivo semper fluenti , id est naturali , ut vivoque 
sedilia saxo . 
est autem augurale verbum . 
ablvero pro abluam . 
latos umeros aut more heroum se laudat : aut certe 
sternendo latos facit . 
vel 'latos' sufficientes ; 
vult enim ostendere , 
totum se ad onus praebuisse : et ideo 'umeros' , non 'umerum' . 
insternor eleganter tamquam onus laturus , ut de animalibus . 
succedoque oneri figura est , ut succedunt 
muro et flammas ad culmina iactant . 
inplicvit puerilem expressit timorem , ne manu excidat 
patris . 
sequiturque patrem non passibus aequis bene de praesente puero , 
qui , ut putabatur , inter manus reginae erat positus , expressit adfectum . 
pone 'post' , sed loco tantum , non et tempori adiungitur . 
et adverbium est , atque ideo ultima syllaba habet accentum . 
subit sequitur. opaca locorum quia dixit arboribusque 
obtecta recessit . 
est autem elocutio , ut strata viarum . 
alii 'per opaca' , per crassa accipiendum putant ; 
vel 'opaca' 
obscura . 
alibi 'opacum' amoenum . 
et me quem dudum naturalia plus timet . 
quasi et vir 
fortis et pius non timet bellicum timorem , sed naturalem , propterea 
quia sequitur 'comitique onerique timentem' . 
glomerati ex agmine propter illud 'undique 
collecti invadunt' . 
nunc omnes terrent avrae hic ostendit , etiam fortes viros pro 
ratione temporis et causarum et debere et decere metuere. sonus 
excitat omnis consternat . 
suspensum sollicitum . 
comitique quidam 'comiti' pro comitibus 
accipi volunt ; 
nam et pro Creusa eum timere putant intellegi , et 
singulariter dictum , ut 'equitem' et 'peditem' de multitudine dicimus . 
subito cum hysterologia est . 
nate haec singula pronuntianda 
sunt , quia perturbatis iugis non datur sermo , nec gaudentibus , 
nec dolentibus . 
quidam adfectiose distinguunt . 
propinquant non dicit qui , propter sequentem de Corybantibus 
oeconomiam . 
cerno non nulli quaerunt , ex cuius persona 
'cerno' dictum sit . 
sed altius intuentes 'cerno' Aeneae dant , ut ipse 
hunc versum dixisse videatur . 
nescio quod trepido excusatio est coniugis longius derelictae . 
et bene 'nescio quod' ait , quia hoc postea a simulacro uxoris agnoscit . 
male numen amicum non cum utilitate mea favens uxori , 
quae in numerum ministrarum matris deum relata est . 
vel 'male 
amicum' iratum , ut statio male fida carinis . 
mentem memoriam , ut paulo post ait nec prius amissam 
respexi . 
fatone erepta crevsa ordo est : fato erepta Creusa 
substititne , erravitne via . 
non enim dubitat fato esse sublatam , 
cum audierit non haec sine numine divum eveniunt . 
nec post oculis est reddita nostris constat : nam 
umbram eius vidit tantummodo . 
alioquin mentiebatur dicendo : non vidi . 
hic demum 'hic una defuit' , aliter vitium est . 
'huc' 
enim dicere debuit . 
una id est sola . 
et videtur improprie de necessaria 
persona 'una' dixisse , quae non sic debet numerari , quasi numero 
defuerit , sed quasi adfectui dolentis ; 
sola enim de multis intellegitur . 
comites utrum natum et virum , an separatim alios , an 
famulos dixit ? natumque qui per aetatem matrem desiderare 
debuerat . 
virumque <fefellit> 
videtur excusasse oblivionem suam et 
culpam ad deos rettulisse . 
deorumque hypermetrus versus est , ideo , ne si 'deum' per 
genetivum pluralem diceret , o(moiote/leuton faceret . 
dicendo autem 'quem 
non incusavi amens hominumque deumque' dat sibi amentiam , quia in 
furore incusavit deos etiam , quod numquam ; 
cum enim dixit 'quem 
non' , intellegimus etiam deos . 
vidi crudelius bene se futurus commendat maritus , qui 
apud feminam sic ostendit priorem se amasse uxorem . 
valle recondo hinc iam ostenditur nimia multitudo . 
urbem repeto quidam 'repeto' pro 'repetere <statuo>' accipiunt . 
fulgentibus armis licet intempestive 'fulgentibus' dixerit , tamen 
potest significasse scutum et galeam , quibus solis caruerat patrem portans 
et filium ducens . 
stat casus placet , ut stat quicquid acerbum 
est , morte pati . 
obscura limina aut per noctem obscura : aut certe 
posticum 'limina' significat . 
qua pro unde. retro observata sequor relego , retro 
sequor mea vestigia . 
lumine lustro oculos circumfero ; 
non enim facem ferre 
poterat , quia proderetur . 
ipsa silentia ipsa quae terrere non debent , praecipue 
inter hostes . 
sed ut diximus , naturalibus tantum cedit . 
si forte pedem , si forte iteratione auxit dubitationem . 
inrverant danai quos Venus ante prohibuerat : unde est 
et ni mea cura resistat . 
ilicet confestim . 
hoc significat [et] 'ilico' ; 
sed metri 
ratione variantur . 
summa ad fastigia vento qui auget flammas , 
ut veluti cum flamma furentibus austris . 
'fastigia' 
autem modo de summitate proprie dixit : alibi per contrarium de 
imo , ut est forsitan et scrobibus quae sint fastigia quaeras . 
inde est et caelumque profundum , quasi cuius porro sit fundus , 
cum de imo 'fundus' , de summo 'fastigium' dicatur . 
priami patris eius . 
arcem ne vel illuc confugisset ? 
vacvis magnis , quippe illic erant omnia . 
alii 'vacuis' 
pro vacuatis intellegunt , ut sit nomen pro participio ; 
aut 'vacuis' a 
nobis ; 
aut certe 'vacuis' latis. ivnonis asylo templo : unde nullus 
possit ad supplicium extrahi . 
dictum 'asylum' quasi 'asyrum' . 
alii 
'asylum' ideo dictum , quod nullus inde tolleretur , id est quod sula=sqai , 
hoc est abripi , nullus inde poterat ; 
vel quod fugienti illuc spolia 
non detraherentur ; 
su=la enim Graece aut furta aut spolia dicuntur . 
hoc autem non est in omnibus templis , nisi quibus consecrationis 
lege concessum est . 
primo autem apud Athenienses statutum 
est ab Herculis filiis , quos insequebantur hi , qui erant a patre 
oppressi , sicut docet in duodecimo Statius . 
hoc asylum etiam 
Romulus imitatus est : unde est quem Romulus acer 
asylum rettulit , non 'statuit' . 
quem locum deus †Lucoris , sicut 
Piso ait , curare dicitur . 
sunt quidam qui dicunt , ideo Graecos in 
templo Iunonis , quod asylum erat , praedam convexisse vel captivos 
conclusisse , quod ibi caedem fieri non liceret : et ideo feminas et pueros 
clausos , quod imbellis esset aetas et sexus , quibus etiam hostes parcere 
consueverunt . 
phoenix Achillis magister . 
huc pro illuc . 
gaza census , Persarum lingua . 
et est 
numeri singularis tantum . 
mensaeque deorum postquam 'excessere omnes 
adytis' . 
crateresque auro solidi qui sunt vel inaurati , vel laminis 
tecti , vel incrustati. captivaque vestis pro captivorum , et est 
nota elocutio . 
longo ordine longa multitudine , ut in sexto 
unde omnes longo ordine posset , cum non dicat 'per ordinem' . 
non enim ordo erat in multitudine . 
avsus quia inter hostes. voces iactare quae contrariae 
sunt latere cupienti . 
et inquirendi officium ad vocem transtulit 
propter noctem . 
'voces' vero , quia 'iterumque iterumque vocavi' . 
avsus q. v. i. p. v.] [et] hic ostendit , et se fato evasisse , et fato coniugem 
perdidisse . 
tectis per tecta . 
et est antiptosis . 
infelix simulacrum mihi , non sibi : ut quae 
potui infelix ? per 'simulacrum' autem apotheosin ostendit , quia 
simulacra deorum sunt , umbrae inferorum . 
sic Ulixes in Homero 
apud inferos umbram Herculis cernit , quia post mortem umbrae 
inferos , animae caelum petunt . 
maior imago quia umbra maior est corpore . 
et per hoc 
mortuam vult ostendere , aut ex homine deam factam . 
steteruntque comae prae horrore . 
tum sic adfari infinitus modus pro indicativo . 
et hic versus 
in plerisque dicitur non fuisse. quid tantum consolatio est ; 
sequitur 
etiam divinatio , quae animis liberatis corpore conceditur : 
unde etiam morientibus datur , ut nec longum laetabere : 
te quoque fata prospectant paria Acron Mezentio . 
insano hic sine ratione , aut certe magno , ut insani feriant 
sine litora fluctus . 
indulgere vel permittere , vel 
operam dare , ut indulgent vino . 
sine numine divum sine fati necessitate : ut enim Statius 
dicit , fata sunt quae dii fantur . 
eveniunt nec te comitem hinc asportare crevsam 
hic versus caret scansione : unde multi ei 'hinc' , multi 'as' syllabam 
detrahunt . 
si tamen vis fide servata scandere , sit conversio , ut 
'eveniunt , nec te hinc comitem' , et potest scandi per synalipham . 
aliter nec ecthlipsin , nec hiatum , nec synalipham recipit . 
crevsam 
quia Latina declinatio est , erit Latinus accentus . 
fas pro fato ; 
quia sequitur 'regnumque et regia coniunx 
parta tibi' . 
ille superfluum hoc loco pronomen. olympi 
cur in paenultima accentus sit , manifesta est ratio apud Latinos : 
quamquam Graeci discretionem velint per accentum facere montis 
et caeli , quod superfluum est . 
longa tibi exilia subaudiendum 'obeunda'. arandum quia 
legimus subtrahiturque solum , non inmerito dixit 
nunc 'arandum' . 
hesperiam sequenti epitheto Italiam ab Hispania 
segregavit , quae et ipsa Hesperia dicitur . 
et videtur per derivationem 
etiam errori finem dedisse . 
lydius thybris] quia per Tusciam fluit . 
Tusci enim a 
Lydis originem ducunt. lydius thybris Tuscus , dictus 'Lydius' 
a fratre Tyrrheni . 
nam Lydus et Tyrrhenus duo fratres , cum 
eos provincia una non ferret , in sortem miserunt , ut divisis copiis 
proficisceretur unus ad novas sedes quaerendas . 
profectus Tyrrhenus 
est , qui ex suo nomine Tuscos Tyrrhenos vocavit . 
Lydia autem 
dicta est , in qua frater remanserat . 
unde nunc traxit , ut 'Lydium' 
diceret . 
Tusci autem a frequentia sacrificii dicti sunt , hoc est a)po\ 
tou= qu/ein . 
constat namque , illic a Tage aruspicinam repertam , ut 
Lucanus meminit sed conditor artis finxerit ista Tages (1.634) . 
apud Tuscos etiam togae usus est ; 
nam hoc habitu in Lydia 
Iovis simulacrum fuisse dicitur . 
leni agmine leni impetu , vel fluore : et multis rebus hoc 
nomen adiungitur . 
regnumque et regia cur ergo Aeneas horum non meminit , et 
considit in Thracia et aliis locis ? 
parta an parata , an adquisita armis ? lacrimas dilectae 
pelle crevsae melius ad posteriora referimus , ut dicat : 
noli flere , nec enim captiva sum . 
male enim plerique dicunt , quia 
habes uxorem paratam . 
servitum ut serviam ; 
verbum finitum et modus gerundi est . 
dardanis laus a maioribus . 
nurus laus a cognatione . 
sane hunc versum quidam ita supplevit 'et tua coniunx' . 
his oris in quibus colitur plus , quam in Creta . 
iamque vale recedentis significatio est : unde et mortuis 
dicitur , ut salve maxime Palla aeternumque vale . 
nati serva communis amorem quasi mater sollicita , quod dixerat , 
eum aliam habiturum uxorem . 
bene ergo propter futuram novercam 
commendatur Ascanius . 
manus effugit imago quasi imago , quae non tenetur . 
naturale enim est , ut non possit teneri . 
nam in sexto quod ait 
da dextram misero , auxilium significat . 
par levibus ventis puris et non vehementibus. simillima 
somno sic Cicero simillimum deo iudico . 
nam genetivo debuit 
iungi . 
sic demum novissime . 
invenio admirans cum invenissem , admiratus sum . 
vel 
admiratus sum , tantos evadere potuisse . 
sane adamat poeta ea quae 
legit diverso modo proferre . 
Naevius belli Punici primo de Anchisa et 
Aenea fugientibus haec ait eorum sectam sequuntur multi mortales , 
ecce hoc est 'invenio admirans numerum' : multi alii e Troia 
strenue viri , ecce hi sunt 'animis parati' : ubi foras cum auro 
illic exibant , ecce et 'opibus instructi' . 
exilio ad exilium alii . 
Donatus contra metrum sensit , 
dicens 'ex Ilio' , quasi de Ilio : nam longa est . 
miserabile vulgus 
magnum est quod addidit 'vulgus' . 
sic Statius unde hoc examen , 
et una tot miserae . 
undique convenere videtur hoc loco tamquam omnium consensu 
regnum ad Aeneam esse delatum. animis opibusque et volebant 
et poterant : vel fortes pariter et divites . 
deducere terras iuxta morem Romanum deduci coloniae 
dicebantur . 
bene ergo de Aenea dixit 'deducere' , quod eis civitatem 
conditurus erat . 
lucifer idae ut Troianis videtur . 
sic alibi tibi deserit 
Hesperus Oetam secundum persuasionem eorum , qui circa montes 
habitant ; 
illinc enim oriri vel occidere putantur sidera , unde videri 
vel incipiunt , vel desinunt . 
hoc est autem quod ei Venus promisit 
numquam abero . 
Varro enim ait hanc stellam Luciferi , quae 
Veneris dicitur , ab Aenea , donec ad Laurentem agrum veniret , semper 
visam , et postquam pervenit , videri desiisse : unde et pervenisse se 
agnovit . 
bene autem poeta diligentia sua dierum horis hic quae aguntur 
accommodat ; 
ut hoc loco , quod de patria cum patre et filio discedit 
Aeneas , ait 'surgebat' . 
ducebatque diem quia Lucifer lucis est praevius . 
opis ferendi auxilii ; 
vel ad ceteros liberandos , qui non fuissent 
occisi ; 
vel ad eruendam de captivitate patriam , quia dicit 'Danaique 
obsessa tenebant limina portarum' . 
cessi deest 'igitur' . 
cessi hoc est tantis difficultatibus 
vel malis . 
et proprie cedere dicuntur qui patriam relinquunt . 
montem ut ostendit in nono Idam significat . 
sublato geni- 
tore ubique inventa opportunitate pietatem suam erga patrem vult 
ostendere . 
SERVII GRAMMATICI 
IN VERGILII AENEIDOS LIBRVM TERTIVM 
COMMENTARIVS . 
Secundum interrogationem Didonis post insidias Graecorum 
et casus suorum proprios errores exsequitur , quos pertulit 
antequam ad Africam perveniret , ordine ut supra diximus commutato : 
nam rectum operis initium est fracti bello fatisque 
repulsi . 
fuga autem eius haec est . 
relinquens Ilium Idam tenuit , 
inde Antandrum civitatem , iuxta quam factis navigiis tenuit Thraciam , 
in qua Aenum constituit , ut multi putant . 
mox prodigiis territus 
Delum tenuit . 
illic accepto augurio , errore patris praetervectus 
Cycladas venit ad Cretam : ubi cum pestilentia laboraret , a diis 
penatibus monitus ad Strophadas delatus est insulas . 
inde praetervectus 
maritima Graeciae apud Epirum susceptus est Heleni hospitio . 
unde profectus Calabriam tenuit , et illinc statim territus adventu 
Diomedis abscessit , navigavitque usque ad Scyllam et Charybdin , 
quae sunt Aetnae vicinae . 
unde vento pulsus circumita maxima parte 
Siciliae Drepanum venit , ubi secundum Vergilium perdidit patrem . 
inde , ut est in primo , ad Didonis regna pervenit . 
postquam haec particula conectendis adiungitur rebus , ut 
postquam altos tetigit fluctus : sic enim dictis sequentia 
copulantur . 
res quamvis multa prout locus exigit significet , modo 
nomen vel imperium , ut res Agamemnonias : aut 'res' hic 
pro universo statu Asiae . 
bene autem asiae , quasi tertiae orbis 
partis : nam Phrygia in Asia est , Ilium in Phrygia , sed minore . 
priamique evertere gentem non est iteratio ; 
nam potuit aliud 
sine alio fieri , ut vel Phrygia tota everteretur , vel solum Ilium 
perisset . 
gentem inmeritam bene 'gentem' : nam Laomedontis et 
Paridis culpa universa gens perire non debuit . 
visum superis 
ut ipse ait , Neptunum Iunonem Minervam vidisse se eversores Troiae . 
laus Ilii est , quod non nisi dii potuere subvertere . 
quotienscumque 
autem ratio vel iudicium non apparet , 'sic visum' interponitur , ut 
Horatius sic visum Veneri , cum amorem ostenderet non esse 
pulchritudinis . 
et bene accusatio in deos habet quandam venerationem ; 
alioquin sacrilegium est . 
superbum ilium nobile . 
'Ilium' autem Vergilius neutro 
tantum genere declinat , Horatius etiam feminino , ut non semel 
Ilios vexata . 
sane modo 'Ilium' proprie de civitate dixit , nam 
regio 'Troia' est : quamvis interdum pro civitate provinciam ponat , 
ut et campos ubi Troia fuit . 
hvmo fumat neptvnia 
troia 'humo' ab humo , id est funditus , ut significet patriae suae 
solum quoque arsisse . 
sane quaeritur , quo modo dixerit 'cecidit' 
et 'fumat' . 
sed aut per licentiam poeticam tempus pro tempore 
posuit , ut meminisse horret luctuque refugit : aut 
certe naturam rerum expressit ; 
nam ruina in brevi fit , fumus vero 
longo permanet tempore . 
nam quod ait Probus , ad discernendum 
tempus circumflectendam ultimam syllabam , ut intellegamus 'fumavit' , 
non procedit , quia 'pone' tantum [verbum] in ultima habet accentum , 
ut significet 'retro' . 
neptunia Troia bene et subtiliter etiam diis invidiam 
commovet , ut ea quoque cecidisse dicat quae putabantur deorum . 
sane fabula talis est . 
Laomedon , rex Troianorum , sollicitus pro opibus 
suis petit ab Apolline et Neptuno , ut Ilium cingerent muris mercede 
promissa . 
quo impetrato quae diis promiserat denegavit . 
sed Neptunus 
iratus cetos , id est beluam marinam inmisit : quod malum Troiani 
passi sunt nece filiarum , quas belua comedebat , donec apertiore responso 
Hesiona Laomedontis filia monstro exponeretur , quam Hercules Troia 
eversa liberavit et amico suo Telamoni dedit uxorem . 
sane Laomedonte 
occiso Priamo Phrygiae donavit imperium . 
diversa exilia multi ad illud referunt magnum 
quae sparsa per orbem . 
constat namque diversas partes orbis 
tenuisse Troianos , ut Helenus , ut Antenor : sed melius est specialiter 
hoc Aeneae dare , qui conpulsus auguriis est diversas terras , hoc 
est e regione positas , quaerere . 
ideo 'incerti quo fata ferant' . 
desertas autem a Dardano accipe ; 
nam ubique uberes esse eas 
legimus , ut atque ubere glaebae . 
aut 'desertas' , ut quidam 
volunt , quas et tenuimus et deseruimus , ut Cretam et Thraciam . 
avguriis agimur divum pro ostentis , id est ex flamma , quae 
tempora Ascanii pasta est , cursu stellae , Creusae admonitione , quae 
dixit et terram Hesperiam venies . 
sub ipsa antandro iuxta Antandrum . 
est autem civitas 
Phrygiae , dicta Antandros , vel quod de Andro insula eam condiderunt 
coloni , quasi a)nti\*)/androu , vel quia Graeci venientes per Thraciam 
cepere Polydorum , pro cuius pretio hanc accepere civitatem , quae 
ex facto nomen accepit , Antandros , id est propter virum data : quamvis 
huic opinioni Vergilius non consentiat . 
fertur tamen quod post 
acceptum pretium a Graecis occisus sit lapidibus . 
alii a Polymestore 
occisum dicunt post eversam Troiam et in maria praecipitatum . 
cuius cum mater Hecuba agnovisset cadaver , cum captiva duceretur , 
flendo in canem conversa est , cum se praecipitare vellet in maria : quod 
ideo fingitur , quia nimio dolore inaniter Graecis conviciabatur . 
non 
nulli adserunt , Antandron insulam esse vicinam Troianis regionibus . 
ab hac [populos] incolas coactos loci angustia ad vicina litora profectos 
civitatem Antandron ex nomine patriae condidisse. phrygiae idae 
ad discretionem Cretensis . 
molimur fabricamus , paramus . 
et bene 
petiit loca , in quibus et lateret et navigia praepararet . 
incerti quo fata ferant quia quisquis navigat , licet mente 
destinet locum , quo tamen feratur incertus est . 
incerti] [ergo] non 
'ignari' , quibus dictum erat , ut Italiam peterent ; 
sed 'incerti' , ubinam 
esset Italia. ubi sistere detur a praeteritis tractum est , quia 
nec in Thracia permansit , nec in Creta . 
ubi sistere detur propter 
diuturnum errorem et quia , sicut dictum est , ad multa delatus loca est . 
aut propter dubietatem oraculorum : certum enim erat , nos a Troia debere 
proficisci , incertum tamen , ubi esset consistendum . 
contrahimusque viros colligimus : unde est unam 
quae Lycios , item et fratres Lycia missos et 
Apollinis agris : eos scilicet qui ad auxilium venerant . 
vix 
mox , ut vix e conspectu Siculae telluris . 
prima 
aestas aut vernum tempus dicit , aut prima <pars> 
aestatis , quia est 
et adulta et praeceps . 
quamvis Palaephatus tradat , capto Ilio Aeneam 
post triennium navigasse . 
et haec coniunctio velocitatem videtur ostendere . 
dare fatis 
excusat in relinquenda Troia fati necessitatem. pater Anchises ut 
agendarum rerum auctoritatem adsignet Anchisae. ut diximus servat 
to\ pre/pon , ut pater iubeat . 
litora cum patriae lacrimans amat poeta quae legit inmutata 
aliqua parte vel personis ipsis verbis proferre . 
Naevius enim inducit 
uxores Aeneae et Anchisae cum lacrimis Ilium relinquentes his verbis 
amborum uxores noctu Troiade exibant , capitibus opertis , 
flentes ambae , abeuntes lacrimis cum multis . 
hoc iste Aenean 
eodem in tempore eiusdem rei causa inducit fecisse , cum dicit 'litora 
cum patriae lacrimans portusque relinquo' . 
et multi tradunt hoc in 
primo dictum Troiae ab oris . 
campos ubi Troia fuit hoc est quod ait omnis humo fumat 
Neptunia Troia. exul quasi trans solum missus , aut extra 
solum vagus . 
cum sociis natoque penatibus et magnis dis duo humana 
posuit et duo divina : patris non fit mentio , quia secundum Vergilium 
ad Italiam non venit . 
penatibus et magnis dis Varro 
quidem unum esse dicit penates et magnos deos ; 
nam et in basi 
scribebatur magnis diis. potest tamen hoc pro honore dici ; 
nam 
dii magni sunt Iuppiter Iuno Minerva Mercurius . 
qui Romae colebantur , 
penates vero apud Laurolavinium : unde apparet non esse 
unum . 
id est Varro et alii complures magnos deos adfirmant simulacra 
duo virilia , Castoris et Pollucis , in Samothracia ante portam sita , 
quibus naufragio liberati vota solvebant . 
alii deos magnos Caelum ac 
Terram putant ac per hoc Iovem et Iunonem . 
dii penates a Samothracia 
sublati ab Aenea in Italiam advecti sunt , unde Samothraces cognati 
Romanorum esse dicuntur . 
quos inter cetera ideo magnos appellant , 
quod de Lavinio translati Romam bis in locum suum redierint : quod 
imperatores in provincias ituri apud eos primum immolarint : quod 
eorum nomina nemo sciat : quod praesentissimi sentiantur ; 
nam cum 
ambae virgines in templo deorum Lavini simul dormirent , ea quae 
minus casta erat fulmine exanimata alteram nihil sensisse . 
quos Romani 
penitus in cultu habent , quos nisi sacerdoti videre fas nulli sit , 
qui ideo penates appellantur , quod in penetralibus aedium coli soleant ; 
nam et ipsum penetral penus dicitur , ut hodie quoque penus Vestae 
claudi vel aperiri dicitur . 
terra procul 'procul' est quasi porro ab oculis : unde 
potest et 'satis longe' significare , et 'non valde' , ut in V . 
est procul in pelago saxum , quod satis longe fuisse intellegi 
non potest , ne voluptas pereat spectaculi . 
quamquam et hic similis 
possit esse significatio ; 
brevis est enim Hellesponti transitus . 
vastis 
aut vastatis aut magnis . 
thraces arant figurate ; 
nam minus est 'quam' . 
acri 
quondam saevo et cruento . 
Lycurgus autem hic filius Dryantis , rex 
gentis Bistonum Thraciae fuit : qui ut habet fabula , dum contempnens 
Liberum eius amputat vites , crura sua incidit . 
re vera autem abstemius 
fuit : quos constat acrioris esse naturae , quod etiam de 
Demosthene dictum est . 
Lycurgus vero , ut alii dicunt , cum indignaretur 
Liberum ab omnibus gentibus coli , ut primum eum Thraciae fines cum 
suo comitatu introisse cognovit , comprehensas Bacchas eius flagellis 
verberavit , ipsum vero insequi , ut occideret , coepit . 
sed postquam se 
Liber fugiens ut evaderet praecipitavit in mare et a Thetide nympha 
exceptus liberatusque est , Lycurgus vites eius amputare coepit : quapropter 
per furorem a diis inmissum ipse sibi crura succidit. regnata 
participium est sine verbi origine . 
hospitium antiquum aut carum , aut re vera antiquum . 
nam tanta inter ipsos familiaritas fuit , ut Ilione , filia Priami , 
Polymestori nuberet Thracum regi . 
sociique penates vel propter 
supra dictam coniunctionem Ilionae et Polymestoris , vel quia cum omni 
hereditate maiorum diviserant etiam deos penates Dardanus et Iasius 
fratres , quorum alter Thraciam , alter Phrygiam incoluit occupatam . 
dum fortuna fuit scilicet bona . 
et simul ostendit fidem 
cum felicitate deficere . 
sane sciendum , quotienscumque fortunam 
solam dicimus , felicitatem intellegi : unde et fortunatos tantum felices , 
et infortunatos solos infelices vocamus . 
litore curvo perpetuum 
epitheton litorum est : nam quod in sexto ait tunc 
se ad Caietae recto fert litore portum significat eum ita navigasse , 
ut non relinqueret litus . 
prima loco quia apud Cretam 
alia fecit . 
modo autem Aenum significat , ut Sallustius Aenum 
et Maroneam viamque militarem . 
quamquam Homerus dicat 
inde auxilia ad Troiam venisse : ergo iam fuerat . 
Euphorion et 
Callimachus hoc dicunt etiam , quod Aenum dicatur a socio Ulixis 
illic sepulto eo tempore , quo missus est ad frumenta portanda . 
fatis iniquis bene quid sit futurum praeoccupat . 
Aeneadas ecce nec Vergilius Aenum dicit . 
'Aeneadas' autem 
hic secundum accusativum nomen formatum ; 
aliter iuxta nominativum . 
sacra dionaeae matri Veneri , a matre Diona secundum 
Homerum . 
et bene dispensat , ut cum adversam navigationem subiungit , 
Dionaeam Venerem dicat , ut hoc loco ; 
si prosperam , de mari 
eam dicat esse procreatam , ut unde genus ducis . 
haec 
autem in quantum potest , non semper , reservat . 
avspicibus coeptorum operum Iovi , qui arcis deus est ; 
Apollini propter auguria ; 
Libero causa libertatis . 
nam dii alii si 
invocentur ad privatam pertinent causam : unde de Didone legimus 
Iunoni ante omnes , cui vincla iugalia curae 
propter nuptias : quamvis enim rei publicae utilitas simularetur , erat 
tamen etiam specialis causa Didonis . 
similiter et hic Aeneas sacrificat 
Veneri . 
quod autem de Libero diximus , haec causa est , ut 
signum sit liberae civitatis : nam apud maiores aut stipendiariae 
erant , aut foederatae , aut liberae . 
sed in liberis civitatibus simulacrum 
Marsyae erat , qui in tutela Liberi patris est . 
sed auspicia 
omnium rerum sunt , auguria certarum ; 
auspicari enim cuivis etiam 
peregre licet , augurium agere nisi in patriis sedibus non licet . 
peritissime 
ergo Vergilius veteris consuetudinis meminit cum facit Aeneam , 
quia peregre , id est in Thracia agit , auspicantem , id est 'auspicibus 
coeptorum operum' . 
mactabam in litore tavrum contra rationem Iovi taurum 
sacrificat , adeo ut hinc putetur subsecutum esse prodigium . 
ubique 
enim Iovi iuvencum legimus immolatum , ut statuam 
ante aras aurata fronte iuvencum , iam cornu petat , et 
pedibus qui spargat harenam , item Iuvenalis qui 
vexat nascenti robora cornu : nam in victimis etiam aetas est 
consideranda . 
forte fuit ivxta tumulus excusat dicendo 'forte fuit' , quod 
iuxta eum locum sacrificaverit. tumulus autem dicendo , uno hoc 
sermone et collem et sepulcrum fuisse significat . 
potest enim tumulus 
et sine sepulcri interpretatione collis interdum accipi : nam et 
terrae congestio super ossa 'tumulus' dicitur . 
sane apparatus mortuorum 
'funus' dici solet , exstructio lignorum 'rogus' , subiectio ignis 
'pyra' , crematio cadaveris 'bustum' , locus 'ustrina' , operis exstructio 
'sepulcrum' , inscriptum nomen memoriaque 'monumentum'. quo 
summo in quo summo . 
cornea virgulta et myrtus bene legit 
hastis apta virgulta : nam legimus et bona bello cornus item 
et pastoralem praefixa cuspide myrtum et alibi 
ac myrtus validis hastilibus . 
ergo si telis fuerat confixus , merito 
illic haec coaluere virgulta . 
'cornus' autem declinatur ut ficus , si 
arbor sit : nam 'cornu' animalis indeclinabile est , licet genetivum 
usurparit Lucanus , ut cornus tibi cura sinistri 
Lentule (7.217) . 
sic Cicero in Arato huius genus pro genu . 
virgulta copiose virgulta hastilia , silvam , ramos , arborem , 
vimen , corticem , stipitem , segetem , iacula . 
horrida myrtus 'horrida' 
ad loci faciem rettulit , non ad arboris naturam : vel certe umbrosa . 
myrtus sane de myrto fabula talis est . 
haec Myrtus ex fama de plebe 
antiquorum nata Graeco vocabulo Myrene vocitata est , forma pulcherrima . 
hanc cum quidam popularium dives et nobilis adamasset , a parentibus 
eius postulavit uxorem . 
interea latrones urbem occupaverunt : quam 
cum depopulantur , Myrenen , fratribus eius occisis , captivam duxerunt 
et in latebris condiderunt , donec alia loca vastarent . 
sed haec Myrene , 
inventa occasione , fugit et ad cives reversa est . 
gratulati cives eam 
sacerdotem Veneris esse iusserunt : quae cum sacra celebraret , unum de 
latronibus , per quos abrepta fuerat , in plebe cognovit , eumque conprehensum 
in medium vulgus extraxit . 
latro , poenis adactus , omnia quae 
intendebantur confessus est , socios quoque , ubinam essent , prodidit . 
sed 
iuvenis , qui eam ante amaverat et petierat sibi coniugem , ad investigandos 
latrones sibi negotium depoposcit : quos cum inventos cepisset et 
praemium posceret , data ei potestas est a populo , ut virginem quam 
amaverat in matrimonium duceret : ob quam rem irata Venus illum 
mori fecit , virginem autem in myrtum arborem vertit , eique quod sacerdos 
fuisset , praestitit , ut perpetuo et suavi odore gauderet . 
accessi non ad cornum , sed ad myrtum , quae inter verbenas 
est . 
et bene matri sacrificaturus aras coronat ex myrto . 
silvam sicut dictum est , bene variat , ut nunc silvam , nunc vimina , 
nunc virgulta , nunc arborem dicat . 
ramis tegerem excusatio a voluntate . 
monstrum bene monstrum ; 
nam statim quid esset apparuit . 
et hoc proprietatis est ; 
abusione tamen plerumque corrumpitur . 
liquvntur 'li' in verbo producitur , ut hoc loco , item 
canis cum montibus umor liquitur : in nomine vero brevis est , 
ut 'liquor' . 
tabo corrupto sanguine . 
et est nomen casus septimi 
tantum , ut 'sponte' 'natu' : quod si velis declinare , haec tabes , 
huius tabis dicis . 
membra quatit causa pendet ex causa : nam timor sanguinem 
gelat , qui coactus gignit frigus . 
gelidusque coit physice 
loquitur et rationabiliter ; 
nam hinc et pallor nascitur , cum se ad praecordia 
fugiens contrahit sanguis . 
rursus et alterius hoc ad id ait , non se formidolosum fuisse , 
ut alium ramum temptaverit . 
lentum vimen molle et flexuosum : unde et vietos dicimus 
curvos per senectutem . 
temptare latentes miraculum est enim ex arbore sanguinem 
fluere . 
multa movens animo non dicit quae , sed ex sequentibus 
intellegimus . 
cogitabam , inquit , ne forte bellum inmineret , quod sanguinem 
vidissem , ne lucum nympharum violassem , ne forte sanguis 
esset ex nymphis ; 
amadryades namque cum arboribus et nascuntur 
et pereunt : unde plerumque caesa arbore sanguis emanat . 
nam <ut]2 
Ovidius ait , cum Erysichthon arborem incideret , primo sanguis 
effluxit , post ululatus secutus est : inde Statius nec amplexae dimittunt 
robora nymphae . 
item cogitabam , ne forte ex terra 
Martis iure sanguis efflueret : nam quod dicit haec se veneratum 
esse numina , illas constat praecessisse cogitationes . 
gradivumque patrem gradivum qou=ron *)/arha , id est exilientem 
in proelia , quod in bellantibus sit necesse est : aut gravem 
deum . 
patrem autem ideo , quia apud pontifices Mars pater dicitur . 
alii 'gradivum' , quod gradum inferant qui pugnant ; 
aut quod inpigre 
gradiantur . 
†alii a graditudine , quod huc et illuc gradiatur : unde 
Martem communem dici . 
non nulli eundem Solem et Vulcanum dicunt , 
sed Vulcanum generis esse omnis principem , Martem vero Romanae 
tantum stirpis auctorem . 
alii gradivum , quia numquam equester ; 
aut 
a gradu dictum . 
geticis Thraciis . 
Getae autem populi sunt 
Mysiae , quae , quia lata est , multas continet gentes . 
rite secundarent recte prosperos facerent . 
visus pro 
'visa' posuit . 
tunc enim masculino utimur genere , cum de his loquimur , 
quibus videmus , ut si dicas 'nubecula obest visibus meis' : 
si autem neutro utamur , ea quae videntur significamus , ut si hoc 
loco diceret 'rite secundarent visa' : quod propter metrum nequaquam 
potuit . 
similia sunt nuntius et nuntium , auditus et auditum . 
levarent bonum ac leve facerent , id est in bonum converterent . 
obluctor acrius nitentem ostendit . 
eloquar an sileam parenthesis ad miraculum posita ; 
qua magnitudinem monstri ostendit . 
et bene auditorem attentum vult 
facere . 
gemitus lacrimabilis potest enim esse etiam irascentis 
gemitus . 
et 'lacrimabilis' cum lacrimis , an dignus lacrimis ? 
imo avditur tumulo ex imo tumulo , ut longe vox cum quodam 
defectu sonans auditu ipso miserabilior videretur. vox reddita pro 
'data' . 
redditur enim quicquid ad nos per alterum transit : quamquam 
hic etiam hoc possit intellegi ; 
nam ad eum vox missa per 
tumulum est . 
laceras per membra dissicis ; 
nam lacerare est saepius 
vulnerare , ut lacerum crudeliter ora de Deiphobo . 
parce id est parce mihi , parce tibi . 
vel 'sepulto parce' , cui vivo nemo 
perpercit. sepulto modo mortuo vel iacenti significat , ut 
somno vinoque sepulti item occupat Aeneas aditum 
custode sepulto ; 
nam sepultus est quasi sine pulsu . 
non 
enim hunc sepultum possumus dicere , cum sepultura non sit in hoc 
rite facta , sed fortuita sit obrutus terra . 
pias bene etiam ille qui laeditur excusat Aeneam : quod 
pietatis grande testimonium est . 
'pias' autem propter penates de excidio 
liberatos , aut quia sacrificabat. scelerare polluere , et est 
sermo Plautinus , quo hodie non utimur . 
nomen tamen fecit sine verbi 
origine , non enim dicitur 'scelero' . 
externum tulit ordo est 'Troia me tibi tulit , hoc est 
educavit , non externum' ; 
nam et civis Aeneae fuerat et cognatus . 
et cito se et Troianum esse et adfinem ostendit . 
aut crvor hic de 
stipite manat mire quasi ostendens cruorem suum . 
'de stipite' de ligno 
ait ; 
nam stipes vere est lignum sectum siccum . 
crudeles terras id est crudelium et avarorum . 
ex moribus 
enim cultorum terrae laudantur vel vituperantur , ut 
devenere locos laetos . 
polydorus ego sive 'ego' distinguas , sive 'ego hic' , subaudias 
'sum' necesse est . 
et quasi deiktikw=s , id est Polydorus sum , 
non stipes . 
telorum seges multitudo . 
Plautus Aulularia stimulorum 
seges (Aul . 
45) . 
sane putatur non verisimile iaculis coniectis puerum 
occisum , nam repugnat cum illo Polydorum obtruncat : nam 
et misisse radices iacula mirum est , nisi monstruosum sit. increvit 
reviruit . 
traxit autem hoc de historia Romana . 
nam Romulus , 
captato augurio , hastam de Aventino monte in Palatinum iecit : 
quae fixa fronduit et arborem fecit . 
vituperabile enim est , poetam 
aliquid fingere , quod penitus a veritate discedat . 
denique obicitur 
Vergilio de mutatione navium in nymphas ; 
et quod dicit per aureum 
ramum ad inferos esse descensum ; 
tertium , cur Iris Didoni comam 
secuerit . 
sed hoc purgatur Euripidis exemplo , qui de Alcesti hoc 
dixit , cum subiret fatum mariti . 
vero adfirmative . 
ancipiti duplici quod et vocem audierat 
et sanguinem viderat . 
vel 'ancipiti formidine' una , quod sepulcrum 
laeserat , altera , quod metuere coeperat †litum ipsum . 
hunc polydorum licet de Polydoro superius sit relatum , tamen 
propter varietatem rei necesse <est> 
repeti . 
Priamus cum videret longa 
obsidione res suas in ultimo constitutas , filium parvulum Polydorum 
Polymestori , regi Thraciae , genero suo per Ilionam filiam , cum magno 
auri pondere nutriendum commendavit : qui victa Troia , auri cupiditate 
inpulsus , Polydorum obrutum telis occidit . 
infelix aut qui iam infelix esse coeperat , aut cui etiam 
provisa nocuerunt . 
aut 'infelix' , quia superstes liberis fuit , aut quia 
illi perfidia non ab hostibus tantum est. mandarat aphaeresis est , 
sive dixeris 'commendarat' , sive 'amandarat' . 
et 'mandarat' est amoris , 
'amandarat' vero odii est . 
et amandare est sub specie legationis aliquem 
relegare . 
furtim ne Graeci scirent . 
threicio regi auxit ex provincia crudelitatem , ex qua 
fuerunt Diomedes , qui equos habebat , qui humanis carnibus vescebantur ; 
Lycurgus ob iniuriam Liberi patris punitus ; 
Tereus , qui Philomelae 
sorori uxoris post inlatum stuprum linguam abscidit . 
'Threicio' 
autem pro Thracio , ut supra pro Thracia Threissa : nam 
solutio est Ionicae linguae . 
cum enim sit *qra=|c , Iones dicunt *qrh/ic , 
cuius solutio facit Threicius et Threissa . 
cingique urbem obsidione videret inter ipsa principia 
obsidionis ; 
nam postea iam minime poterat . 
ille ut opes fractae et fortuna recessit bene utrumque 
iunxit ; 
saepe enim alterum sine altero valet : aut opes , aut fortuna . 
'ille ut' vel 'postquam' ; 
vel tantum quod deest 'statim' , ut sit 'ille statim 
ut'. fortuna melior scilicet . 
res agamemnonias id est imperium , vel partes Agamemnonis . 
victricia omnia nomina a verbo venientia cum in 'or' 
exeunt , masculina sunt , ut victor ; 
cum in 'trix' , feminina sunt , ut 
victrix ; 
neutra vero non faciunt , nisi tantum ex numero plurali : 
unde est victricia . 
fas omne et cognationis , et iuris hospitii . 
obtruncat 
occidit intellege : nam obtruncare proprie est capite caedere . 
vi violentia. vi potitur hoc autem verbum de his est 
quae permiscent coniugationes ; 
cum enim sit tertiae coniugationis , 
infinitum modum a quarta facit , ut potiri : unde plerique decipiuntur , 
ut potiris dicant . 
Similiter fio pro 'fiere' 'fieri' facit , permixta 
coniugatione . 
quid non mortalia pectora cogis ad quod flagitium homines 
non conpellis , detestandi auri cupiditas . 
avri sacra fames sacra execrabilis , ut sacrae 
panduntur portae . 
alii 'sacra' devota accipiunt , unde et ver sacrum . 
alii sacrum pro scelestum , vel sacrilegum. tractus est autem sermo 
ex more Gallorum . 
nam Massilienses quotiens pestilentia laborabant , 
unus se ex pauperibus offerebat alendus anno integro publicis 
<sumptibus> 
et purioribus cibis . 
hic postea ornatus verbenis et 
vestibus sacris circumducebatur per totam civitatem cum execrationibus , 
ut in ipsum reciderent mala totius civitatis , et sic proiciebatur . 
hoc autem in Petronio lectum est . 
sane sciendum , latenter 
Aeneam hoc agere , ut Troianos Didoni ex infelicitatis similitudine 
commendet : nam et eius marito auri causa intulit necem . 
proceres qui processerunt ante alios . 
primumque parentem 
bene 'primum' , id est ante proceres . 
monstra deum quae ostenderant . 
et modo mala ; 
nam medium 
est , quia interdum dicuntur et bona . 
omnibus idem animus 'idem' plus est , quam si diceret 
'similis' . 
est unus animus aut idem consilium . 
et hoc iuxta disciplinam 
auguralem dixit , quae appellatur consensio , sicut in libro secundo 
dictum est. scelerata terra pro sceleratorum . 
classibus avstros hypallage est ; 
nam classes austris damus . 
instavramus funus modo sepulcrum , quod virgulta avellendo 
diruerat : nam proprie funus est incensum cadaver . 
aggeritur tumulo tellus ut ostenderet verum tumulum , ne forte 
aliquis alius illud errore violaret. stant positae sunt . 
multa 
autem , ut supra diximus , hic sermo significat . 
manibus 
manes sunt animae illo tempore , quo de aliis recedentes corporibus 
necdum in alia transierunt . 
sunt autem noxiae , et dicuntur kata\ 
a)nti/frasin : nam manum , ut supra diximus , bonum est ; 
unde et mane dictum est . 
similiter etiam Eumenidas dicimus , 
Parcas , bellum , lucum . 
alii manes a manando dictos intellegunt : 
nam animabus plena sunt loca inter lunarem et terrenum circulum , 
unde et defluunt . 
Quidam manes deos infernos tradunt . 
quidam alios 
manes , alios deos infernos dicunt : plurimi ut deos caelestes vivorum , 
ita manes mortuorum tradiderunt . 
alii manes nocturnos esse eius 
spatii , quod inter caelum terramque est , et ideo umoris qui noctu cadit 
potestatem habere : unde mane quoque ab isdem manibus dictum . 
maestae arae Cicero pro Murena imaginem lugentem . 
caeruleis vittis Cato ait , deposita veste purpurea feminas 
usas caerulea cum lugerent . 
veteres sane caeruleum nigrum accipiebant . 
'vittae' autem 'caeruleae' in acerbo funere praecipue filiorum familias 
adhiberi solebant , sicut hic ; 
nam Polydori funus , utpote adhuc pueri , 
acerbum est , et quia eius aetatis erat , ut filius familias adhuc esse potuisset . 
atraque cupresso nigra , funesta : nam inferis consecrata est , quia 
caesa numquam revirescit . 
moris autem Romani fuerat ramum cupressi 
ante domum funestam poni , ne quisquam pontifex per ignorantiam 
pollueretur ingressus . 
hinc Horatius nec te praeter invisam 
cupressum ulla brevem dominum sequetur . 
'atra' 
autem , quod atratos lares significet . 
atra cupresso fabula [autem] 
de cupresso talis est : cum haberet in deliciis Cyparissus puer cervum 
et ipse ab Apolline diligeretur , inprudens cervum suum iaculo occidit , 
eumque dum luget neglecta consolatione Apollinis , dolore consumptus 
est ; 
cuius ut exstaret memoria , in luctuosam arborem , id est cupressum , 
mutatus est , quae defunctis adhibetur . 
crinem de more aut de more gentis , ut etiam in Aegypto 
est : aut certe de more plangentium . 
inferimus inferias damus , proprie. tepido lacte statim 
mulcto . 
cymbia pocula in modum cymbae facta . 
sanguinis sacri id est de victimis sumpti . 
ideo autem 
lactis et sanguinis mentio facta est , quia adfirmantur animae lacte et 
sanguine delectari . 
Varro quoque dicit mulieres in exsequiis et luctu 
ideo solitas ora lacerare , ut sanguine ostenso inferis satisfaciant , quare 
etiam institutum est , ut apud sepulcra et victimae caedantur . 
apud 
veteres etiam homines interficiebantur , sed mortuo Iunio Bruto cum 
multae gentes ad eius funus captivos misissent , nepos illius eos qui 
missi erant inter se conposuit , et sic pugnaverunt : et quod muneri 
missi erant , inde munus appellatum . 
sed quoniam sumptuosum erat 
et crudele victimas vel homines interficere , sanguinei coloris coepta est 
vestis mortuis inici , ut et ipse testatur purpureasque super 
vestes velamina nota et purpureosque iacit flores . 
alii sanguinis inferendi ad adescandas defunctorum animas illa ratione 
consuetudinem tradunt , ut id quod amiserunt videantur accipere : sanguis 
enim velut animae possessio est , unde exsangues mortui dicuntur . 
nam 
et Homerus in necromantia non prius facit loqui animas , nisi sanguine 
gustato . 
alii lac et sanguinem ab hoc accipiunt , quod una res nutrit , 
alia nutriatur . 
animamque sepulcro condimus ergo sicut dictum est bene 
animam lacte et sanguine ad tumulum dicit elicitam : lacte namque 
corpus nutritur post animae coniunctionem , et anima sine sanguine 
numquam est , quo effuso recedit . 
legimus praeterea in VI. , 
insepultorum animas vagas esse : [ergo vagantem circum sepulcrum 
significat] et hunc constat non legitime sepultum fuisse . 
rite ergo 
reddita legitima sepultura , redit anima ad quietem sepulcri , quam 
Stoici herciscundi , id est medium secuti , tam diu durare dicunt , 
quam diu durat et corpus : unde Aegyptii , periti sapientia , condita 
diutius reservant cadavera , scilicet ut anima multo tempore perduret 
et corpori sit obnoxia , nec cito ad alios transeat . 
Romani contra 
faciebant , comburentes cadavera , ut statim anima in generalitatem , 
id est in suam naturam rediret . 
dicit ergo nunc sacrificiis quibusdam 
elicitam animam et sepulcro conditam obnoxiamque factam 
corpori , quod ante horrebat , quasi per vim extorta . 
ideo autem 
Stoicos medium sequi diximus , quia Plato perpetuam dicit animam 
et ad diversa corpora transitum facere statim pro meritis vitae 
prioris . 
Pythagoras vero non metemyu/xwsin , sed paliggenesi/an esse 
dicit , hoc est redire , sed post tempus . 
supremum non est nomen , 
sed adverbium , ut torvum clamat . 
ciemus autem est 
hoc loco : dicimus more sollemni , id est tertio 'vale , nos te ordine 
quo natura permiserit cuncti sequemur' . 
quidam dicunt eorum mortuorum 
nomina ter vocari , qui in aliena terra dimittuntur , ut in VI . 
et magna manes ter voce vocavi . 
<ubi prima> 
fides pelago hoc est , ubi fidem pelago habere 
coepimus , nos tuto navigaturos. fides pelago quia alibi ait 
totiens deceptus fraude sereni . 
lenis crepitans avster duo epitheta posuit vitiose , ut 
diximus supra : fecit autem hoc prope in decem versibus . 
'auster' autem quivis ventus : nam ad Thraciam aquilone navigatur . 
'lenis' autem ideo quia superius ait vix prima inceperat aestas , 
et lenes venti per aestatem sunt . 
deducunt proprie , ut e contrario 'subducunt' . 
terraeque urbesque recedunt physicam rem dixit : ita 
enim navigantibus videtur , quasi ab his terra discedat . 
sacra mari colitur medio ordo est : in mari medio 
Aegaeo colitur tellus sacra , Neptuno et Nereidum matri , id est Doridi , 
gratissima . 
fabula autem talis est : post vitiatam Latonam 
Iuppiter cum etiam eius sororem Asterien vitiare vellet , illa optavit 
a diis , ut in avem converteretur : versaque in coturnicem est . 
et 
cum vellet mare transfretare , quod est coturnicum , adflata a Iove 
et in lapidem conversa , diu sub fluctibus latuit . 
postea supplicante 
Iovi Latona , levata superferri aquis coepit . 
haec primo Neptuno 
et Doridi fuit consecrata . 
postea cum Iuno gravidam Pythone inmisso 
Latonam persequeretur , terris omnibus expulsa Latona , tandem 
aliquando adplicante se litoribus sorore suscepta est , et illic 
Dianam primo , post Apollinem peperit . 
qui statim occiso Pythone 
ultus est matris iniuriam . 
sane nata Diana parturienti Apollinem 
matri dicitur praebuisse obstetricis officium : unde cum Diana sit 
virgo , tamen a parturientibus invocatur . 
haec namque est Diana , 
Iuno , Proserpina . 
nata igitur duo numina terram sibi natalem errare 
non passa sunt , sed eam duabus insulis religaverunt . 
veritas 
vero longe alia est . 
nam haec insula cum terrae motu laboraret , 
qui fit sub terris latentibus ventis , sicut Lucanus quaerentem 
erumpere ventum credidit (3.460) , oraculo Apollinis terrae 
motu caruit . 
nam praecepit , ne illic mortuus sepeliretur , ut in 
Vulcano , et iussit quaedam sacrificia fieri . 
postea e Mycono Gyaroque 
vicinis insulis populi venerunt , qui eam tenerent ; 
quod etiam 
Vergilius latenter ostendit . 
quod autem diximus Dianam primo 
natam , rationis est : nam constat , primam noctem fuisse , cuius instrumentum 
est luna , id est Diana ; 
post diem , quem sol efficit , qui 
est Apollo . 
ut autem Delos primo Ortygia diceretur , factum est a 
coturnice , quae Graece o)/rtuc vocatur . 
Delos autem , quia diu latuit 
et post apparuit : nam dh=lon Graeci manifestum dicunt : vel quod 
verius est , quia cum ubique Apollinis responsa obscura sint , manifesta 
illic dantur oracula . 
Delos autem et civitas dicitur et insula : 
unde interdum recipit praepositionem . 
item aliter : Iuno cum vidisset 
Latonam a Iove adamatam , iuravit eam non parituram in terris . 
Iuppiter mutavit eam in coturnicem , quae Graece o)/rtuc appellatur , et 
monstravit ut veniret Delon , quae illis temporibus circa omnia litora 
ferebatur ventis . 
post partum vero Latonae , quo Dianam et Apollinem 
peperit , Ortygia dicta est quae ante Delos nominabatur , et postea Delos , 
cum eam Apollo revinxisset Gyaro et Mycono , altissimis montibus . 
sacra mari et reliqua . 
sane sacrum dicitur quod rite sacratur deo , ut 
aedes , arae , simulacra , dona . 
hic igitur aedium sacrarum etsi non 
aperte , attamen eiusdem ritus meminit , cum de insula loqueretur , in 
qua praeterquam ut 'sacra' dixerat , id est sacrata , gratiam quoque 
posuit non solum Doridi matri Nereidum , quae traduntur deae maris , 
sed Neptuno etiam addidit , dominatori videlicet omnium in mari deorum . 
tellus maior dignitas est 'tellus' , quam si dixisset insula . 
nereidum matri Doridi , quinquaginta nympharum matri , coniugi 
Nerei . 
neptuno aegeo quia in Aegeo mari haec insula posita 
est . 
sane inter Hellespontum et Adriaticum mare omne illud mare 
Aegeum appellatur , quod nomen a patre Thesei Aegeo traxit . 
cum 
enim in labyrintho Minotaurus esset inclusus et quotannis ex nobilitate 
Atheniensium septem pueri vel puellae ad vescendum Minotauro mitterentur , 
tandem dolor Theseum subiit . 
profectus itaque est ad Minotaurum 
perimendum placuitque cum patre , ut <si> 
illud monstrum vicisset , 
vela candida navibus daret , si forte a Minotauro fuisset oppressus , 
navigium cum atris velis rediret . 
sed cum extinxisset Minotaurum , 
oblitus non cum candidis , sed cum nigris velis reverti coepit , et patri 
in specula constituto triste sui interitus signum dedit ; 
qui extinctum 
filium credens se praecipitavit in mare , unde Aegeum pelagus appellatum 
est . 
pius arquitenens bene 'pius' , aut qui ultus est matrem 
de Tityo , de Niobe , de Pythone : aut quia patriam stabilivit errantem . 
legitur et 'prius' . 
mycono gyaroque revinxit quidam per historiam dictum putant ; 
nam inter Myconum et Gyarum Syrum , unam de cycladibus 
esse dicunt , unde fuit Pherecydes philosophus . 
alii nullum auctorem 
alium esse adserunt , qui Delon ab Apolline religatam dicat : constat 
enim eam ante evagatam propter Latonae partum restitisse . 
alii hanc 
insulam inter Myconum et Gyarum humilem esse dicunt , ut his quasi 
vinculis contineatur . 
'revinxit' autem [putant] num retraxit ? 
coli dedit a vicinis scilicet populis . 
ventos contemnere 
propter terrae motum . 
apollinis urbem Delon : et est definitio . 
rex anius Anius [autem] , rex Deli , Apollinis sacerdos , cum 
trium filiarum esset parens , ne unius tantum dei esset tutus auxilio , 
filias numini Liberi patris devovit , qui parem ei gratiam reddens effecit , 
ut quidquid una attigisset verteretur in fruges , altera in vinum , 
tertia in oleum . 
id cum comperisset Agamemnon , dux Argivorum , cum 
mille navibus oppugnaturus iret Troiam , misit qui eas accersirent , ut 
posset alere Graeciae exercitum . 
quae cum vinctae tenerentur invocaverunt 
Liberum patrem , quas deus in columbas vertit et ita vincula 
fecit effugere : unde hodieque Deli columbas violare nefas est . 
hunc 
tamen Anium Palaefatus etiam propinquum tradit Anchisae . 
alii dicunt 
huius Anii filiam occulte ab Aenea stupratam edidisse filium nomine 
†an . 
rex et sacerdos hic Anius Apollinis filius et sacerdos fuit , qui 
habuit filium Andron nomine , unde Andros insula appellata est . 
ad 
quem Anchises ante Troicum bellum consultum venerat , an Salaminam 
peteret comes Priamo : unde et agnoscitur. rex et sacerdos maiorum 
enim haec erat consuetudo , ut rex esset etiam sacerdos , vel 
pontifex : unde hodieque imperatores pontifices dicimus . 
vittis et lauro vittae sacerdotis sunt , laurus vero etiam 
imperatoris victoris . 
Anchisen amicum kata\ to\ siwpw/menon intellegimus : nam 
quomodo fuerint amici , palam poeta non dicit . 
hospitio licet Probus quaerat , quid sit 'iungimus hospitio 
dextras' , tamen septimus casus est , id est iure hospitalitatis : nam 
'ad hospitium' non potest intellegi , quia iam amicus fuit . 
aut sicut 
quidam tradunt 'iungimus dextras et hospitio tecta subimus' . 
templa dei et reliqua . 
hoc iuxta augurii genus quod stativum 
dicitur retulit , in quo consideratur , quo in loco auguria peragi 
debeant : nam ideo ait 'templa dei' et reliqua , et subiunxit 'quove ire 
iubes' et exinde 'da pater augurium' . 
sane quaeritur , cur saxum vetustum 
dixerit . 
sed traditur a plurimis , inter quos etiam Epaphus , vir 
peritissimus , refert , Delphis quodam tempore evenisse , ut templum religiosum 
ante et intactum spoliatum incensumque sit , ac post multas Corinthii 
urbes insulasque proximas terrae motu haustas , Delon neque 
antea , neque postea hoc incommodo vexatam , sicut Thucydides . 
quod 
etiam Cicero in praetura Verrinarum ita ait tantaque vis huius 
religionis est et semper fuit , ut ne Persae quidem cum bellum 
toti Graeciae , diis hominibusque indixissent et mille 
navium classem Delum appulissent , quicquam conarentur 
aut violare aut attingere . 
non mirum ergo , si aut ad <sua> 
tempora 
poeta respondit , aut ad pristina , utpote quod religio numquam 
omnino vexata illo suo antiquo et vetusto saxo colebatur . 
vel 'vetusto' 
religioso . 
et quod 'venerabar' ait , ostendit se precatum . 
da propriam 'da' dic , indica ; 
Apollo enim non dandi , sed dicendi 
habet potestatem . 
quaeritur etiam cur Aeneas cum Delum 
venisset , nullis prius hostiis caesis statim a precibus coeperit : quia tradunt 
multi , inter quos et Varro , esse aras tam Apollinis , quam filii 
eius non tantum Deli , sed in plurimis locis , apud quas hostiae non 
caedantur , sed consuetudo sit deum solemni tantum prece venerari . 
quod 
autem ait Neptuno et Apollini tauris postea sacrificatum , [et] apud 
alias aras hoc factum accipi oportet. propriam perpetuam , stabilem , 
firmam , ut propriamque dicabo . 
et bene post experimentum 
male conditae civitatis perpetuas postulat sedes . 
thymbraee Thymbraeus Apollo dicitur a loco Troiae , id est agro 
vicino , pleno thymbra , quae satureia dicitur . 
et bene Deli positus 
Thymbraeum appellat quem in Troia adsueverat colere in agro , in quo 
eius et nemus est et templum , ubi a Paride Achilles occisus est : 
unde fingitur manu Apollinis vulneratus . 
ergo Thymbraeus , ut 
Delius ; 
nam numina a locis frequenter nomen accipiunt : alii Thymbram 
locum in Delo consecratum Apollini tradunt . 
sane quia Graece 
qu/mbrh facit , in derivatione h in diphthongon mutat , ut *ai)/tnh 
Aetnaeus , *di/rkh Dircaeus . 
domum familiam , ut domus 
tenet a quo Sergia nomen . 
mansuram urbem duo petit , et urbem et perpetuitatem . 
'mansuram' autem ideo : vel propter Troiam , vel propter eam , quam 
in Thracia condidit . 
serva altera non quia prima servavit , 
sed quia servare voluit , ut Homerus dicit . 
inmitis achilli veteres 'Achilli' declinabant . 
quem sequimur ? ? quia Cadmus oraculo Apollinis bovem 
secutus , in Hyanteo Boeotiam condidit . 
veteres enim oraculis signa 
quibus civitatem conderent accipiebant . 
da pater 'pater' religionis , ut supra diximus , 
nomen est . 
nam et hominibus datur , ut inde toro pater 
Aeneas , et montibus , ut pater Appenninus , et fluviis 
ut Thybri pater numinibus etiam , ut quidve 
pater Neptune paras , item ipse pater Danais 
animos viresque secundas sufficit , item odit et 
ipse pater Pluton . 
avgurium modo oraculum , sed usurpative . 
augurium enim est exquisita deorum voluntas per consultationem avium 
aut signorum , quod tunc peti debet , cum id quod animo agitamus per 
augurium a diis volumus impetratum , ut in hoc loco Aeneas , postquam 
omnia quae volvebat animo petiit , ait 'da pater augurium' . 
et est species 
ista augurii quae legum dictio appellatur : legum dictio autem est , 
cum condicio ipsius augurii certa nuncupatione verborum dicitur , [quali 
condicione augurium peracturus sit : ] quod hic facit exsequendo formas 
petitionis versibus supra dictis ; 
tunc enim quasi legitimo iure legem 
adscribit 'da pater augurium' et reliqua. animis inlabere nostris 
quia Apollinis responsa semper obscura sunt , vera tamen : unde cum 
intellegentia oraculum postulat . 
tremere omnia in consequentibus quid sit 'omnia' docuit dicendo 
'liminaque laurusque dei' . 
et hoc augurium iuxta auguralem 
disciplinam dictum est , quod appellatur tripudium sonivium , id est a 
sono , ad quod pertinet si arbor sponte radicitus cadat , si terra tremat : 
quod hic Aeneae factum ostendit , antequam voce divina responsa perciperet . 
visa repente Stoicos et Academicos secutus est , qui 
dicunt ea quae contra naturam sunt , non fieri , sed fieri videri : unde 
magica ars omnis exclusa est , sicut Plinius Secundus docet in naturali 
historia . 
liminaque 'que' brevis est pro longa posita : quod hac 
ratione defenditur : aut quia omnia monosyllaba ad artem non pertinent 
et his licenter uti possumus , aut certe quia omne mo/rion , 
id est particula , quae sui substantiam non habet , membrum putatur 
superioris orationis : quod si est , 'liminaque' quasi una pars orationis 
est , et potest 'que' finalitatis ratione vel produci vel corripi . 
lavrusque dei aut ideo singulariter , quia in Delo insula laurus 
Apollini consecrata est ; 
aut lucum dicit ; 
aut quia traditur , Latonam 
duas laurus amplexam Dianam et Apollinem enixam . 
fabula sane 
de lauro talis est : Daphne Penei , vel ut alii dicunt Ladonis filia , ab 
Apolline adamata est . 
a qua cum precibus et promissis non potuisset 
Apollo ut secum concumberet impetrare , vim ei adhibere conatus est , 
cumque eam insequeretur et illa fugiens defecisset lassata , terrae imploravit 
auxilium . 
quam terra hiatu facto recepit et pro ea arborem edidit , 
quae Graece nomen suum retinuit , Latine laurus dicitur . 
sed Apollo 
eam etiam mutatam ita dilexit , ut tutelae suae adscriberet efficeretque , 
ut propter virginitatem servatam semper vireret . 
moveri quia opinio 
est sub adventu deorum moveri templa . 
moveri mons Cynthus : unde Cynthius Apollo . 
cortina 
locus unde oraculum datur . 
dicitur autem cortina , vel quod Apollinis 
tripos corio Pythonis tectus est , vel quod certa illinc responsa 
funduntur , quasi certina , vel , quod est verius , quia cor illic vatis 
tenetur : nam caverna quaedam in templo Apollinis fuit , ad quam 
Phoebas rapta vaticinabatur , ut Lucanus ostendit . 
alii 
cortinam quasi ortinam tradunt , quod inde vox oriatur . 
reclusis 
nunc apertis : alias denuo clusis . 
summissi inclinati . 
utrum corpore an anima ? 
an <quia> 
supplices 
rogamus ? 
an , quod verum est , inclinati ? et sciendum pro qualitate 
numinum orantes interdum ima , interdum summa respicere ; 
nam potestates aliae caelestes sunt , aliae terrenae , aliae permixtae : 
unde nunc Apollinem deprecantes , terram petunt . 
ipse est enim et 
Sol et Liber pater , qui inferos petiit , ut Horatius te vidit insons 
Cerberus . 
bene ergo terram petunt , unde ad eos responsa perveniunt , 
et quia Apollo etiam inferis notus est . 
dardanidae ut diximus , obscura quidem , sed vera sunt 
omnia : nam dicendo 'Dardanidae' ostendit Italiam , unde Dardanus 
fuit . 
quod si Cretam significaret , Teucriadae diceret . 
duri vel 
futurum ostendit laborem : vel eorum arguit insipientiam , qui intellecturi 
non fuerant . 
stirpe hoc verbo Troianis factus est error . 
sane 'stirps' genere feminino originem significat , ut heu 
stirpem invisam , masculino arborem , ut sed stirpem 
Teucri nullo discrimine sacrum . 
sed Horatius contra 
regulam nititur , ut stirpesque raptas et pecus et domos . 
prima tellus Italia , unde Dardanus venit ; 
Teucer enim 
de Creta post venit . 
ubere laeto quod est Italiae proprium , 
ut alibi atque ubere glebae . 
matrem id est terram . 
tractum autem est de historia : 
nam Brutus et filii Tarquinii cum oraculum Delphici Apollinis peterent , 
responsum est eius imperium fore , qui primus matrem reversus 
oscularetur ; 
quod solus Brutus agnoscens , de navi egressus 
simulans casum osculatus est terram : unde et potitus imperio est . 
exquirite hoc dicendo ostendit difficultatem . 
hic pro illic. domus Aeneae ad illud respicit 'da propriam 
Thymbraee domum' . 
nati natorum propter illud 'et mansuram urbem' . 
nam 
oraculum semper ad petita respondet . 
sane hic versus Homeri est , 
quem et ipse de Orpheo sustulit , item Orpheus de oraculo Apollinis 
Hyperborei . 
mire autem sequenti versu hoc ostendit dicendo 'haec 
Phoebus' . 
tumultu quia dixit 'exquirite' . 
laetitia propter promissam imperii aeternitatem . 
laetitia] 
finis enim auspicii in demonstratione conprehensus dedit petentibus laetitiae 
optandam gratulationem . 
vocet aut revocet , aut hortetur et moneat . 
monumenta virorum historias . 
spes discite vestras aut quasi senex loquitur : aut quia , 
ut supra diximus , scit se esse moriturum ; 
ubique enim 
sciens futurorum inducitur . 
creta Dardanus Iovis filius et Electrae , profectus de Corytho , 
civitate Tusciae , primus venit ad Troiam et illic parva aedificia 
collocavit . 
post cuius obitum Teucer venit ex Creta et invenit 
Dardani socios habitantes in vallibus . 
qui constituit arces et moenia . 
modo ergo errat Anchises , nec respiciens adventum Dardani oraculum 
Cretam significare argumentatur ex his quae solent ab advenis 
fieri . 
Ida , inquit , illic est , quae et in Troia ad similitudinem dicta , 
ut effigiem Xanthi Troiamque videtis , quam vestrae 
fecere manus , item sacrorum similitudo , quae apud maiores nefas 
erat perire : unde Aeneas in XII . 
sacra deosque dabo , 
socer arma Latinus habeto . 
iovis magni quia illic dicitur 
esse nutritus : quod , ut Sallustius dicit , ideo fingitur , quia primos 
Cretenses constat invenisse religionem . 
sane nati Iovis fabula haec 
est : Saturnus postquam a Themide oraculo comperit , a filio se posse 
regno depelli , natos ex Rhea uxore filios devorabat . 
quae natum 
Iovem , pulchritudine eius delectata , nymphis commendavit in monte 
Cretae Dictaeo , ubi eum aluerunt apes . 
pro quo involutum lapidem 
glutiendum Saturno dedit . 
quem cum Saturnus , fraude cognita , vehementius 
quaereret , et adhibiti sunt Curetes et Corybantes , qui tinnitu 
aeris , id est lusus excogitato genere , ut cum clipeis aereis inter se concurrerent 
et prohiberent audiri pueri vagitum : unde ipsi sunt matris 
deum ministri . 
sed non nulli eosdem Curetes et Corybantes dicunt . 
ut autem fingatur Saturnus filios suos comesse , ratio haec est , quia 
dicitur deus esse aeternitatis et saeculorum . 
saecula autem annos 
ex se natos in se revolvunt : unde Graece *kro/nos quasi xro/nos , id 
est tempus , dicitur . 
medio ponto potest quidem intellegi secundum 
Sallustium , longe a continenti . 
sed altior est hoc loco 
poetae intuitus : nam apud chorographos legimus , quae insula in quo 
sit mari , ut Sardinia in Africo , Delos in Aegeo , et de aliis omnibus . 
de Creta omnes dubitant in quo sit mari ; 
nam parte Libycum , parte 
Aegyptium , parte Achaicum , parte Ionium respicit . 
ergo 'medio 
ponto' , ac si dici possit 'medio pontorum' , quod Latinitas non 
recipit . 
mons idaeus ubi Idaeus derivativum est pro principali : 
et est *)/idh Idaeus , ut *ai)/tnh Aetnaeus . 
cunabula gentis nutrimenta ; 
nam ubi iacent infantes cunae vocantur . 
et latenter dat 
gloriam Troianis dicens , eos a diis originem ducere : unde est 
ab Iove principium generis : ibi enim et de Dardano et 
de Teucro intellegimus , quasi Iovis cive . 
urbes habitant non dicit qui , sed intellegimus Cretenses . 
aut certe 'habitant' pro 'habitantur' , ut insinuat 
pavor . 
et primo quidem centum habuit civitates : unde hecatompolis 
dicta est : post viginti et quattuor , inde ut dicitur duas , Gnoson 
et Hierapydnam . 
quamvis Livius plures a Metello expugnatas dicat . 
uberrima regna hic decipitur , quia audiit 'ubere laeto' . 
maximus unde pater fallitur ; 
nam antiquior est Dardanus . 
alii 'maximus' antiquissimus tradunt ; 
per patris autem appellationem 
maiorum cognationem ostendit. si rite avdita recordor 
bene dubitatione excusat errorem . 
teucrus de hoc fabula duplex est ; 
nam et de parentibus 
eius dupliciter traditur . 
alii enim †cureas et Idae nymphae , alii , inter 
quos et Trogus , Scamandri filium tradunt . 
qui Scamander cum Creta 
frugum inopia laboraret , cum parte tertia populi ad exteras sedes quaerendas 
profectus est , ab Apolline monitus , ibi eum habiturum sedes , ubi 
noctu a terrigenis oppugnatus esset . 
cum ad Phrygiam venisset et castra 
posuisset , noctu mures arcuum nervos et loramenta armorum adroserunt . 
Scamander hos interpretatus hostes esse terrigenas , in Idae montis radicibus 
aedificia collocavit . 
qui cum adversus Bebrycas finitimos bellum 
gereret , victor in Xantho flumine lapsus non conparuit , qui post 
a Cretensibus in honorem regis sui Scamander appellatus est , filioque 
eius Teucro regnum traditum . 
qui cives e suo nomine Teucros appellavit , 
qui post a rege Troo Troiani dicti sunt , et templum Apollini 
constituit , quem Sminthium appellavit ; 
Cretenses enim murem sminthicem 
dicunt . 
alii non Scamandrum , sed Teucrum ipsum sub condicione 
supradicti oraculi profectum de Creta dicunt , et civitatem et templum 
condidisse , et sminthos mures vocari a Phrygibus . 
tradunt praeterea 
non nulli Dardanum a Teucro in Phrygia inventum filiam suam ei 
sociasse , et Dardanum populares suos socero cognomines fecisse . 
quidam 
Teucrum Dardani filiam uxorem duxisse tradunt , et ideo Teucros appellatos . 
rhoeteas Rhoeteum promontorium Troados : licet alii 
'Rhoetias' legant propter Rhoetiam Sithonis filiam . 
et amat Vergilius 
declinationes Graecas , salva regulae reverentia , in Latinas convertere 
ei Graecam diphthongon in 'e' longum mutans , ut *ai)nei/as 
Aeneas , *mh/deia Medea , *(roi/teion Rhoeteum . 
optavitque elegit , ut pars optare locum . 
habitabant vallibus imis hi sunt qui cum Dardano 
venerant . 
hinc id est de Creta , unde venerat Teucer . 
mater cultrix 
cybeli 'mater' proprie , 'cultrix' autem 'Cybeli' , id est montis 
Phrygiae , in quo colitur , a quo et Cybele dicta est . 
alii dicunt 
Cybelum sacerdotem eius primum fuisse in Phrygia , et ab eo Cybelen 
dictam . 
non nulli 'cultrix Cybele' legunt , ut sit quasi Cybeleia . 
alii Cybele a)po\ tou= kubista=|n th\n kefalh\n , id est a capitis 
rotatione , quod proprium est eius sacerdotum . 
corybantiaque 
aera Corybantes dai/mones sunt , ministri matris deum ; 
[quos 
dicit Corybantes] quasi dah/mones , qui totum sciunt . 
aerea autem cymbala 
Corybantibus , Iasionis filiis , quibus vagitum Iovis celaverunt : quos 
quidam Corybantes dictos ideo tradunt , a)po\ th=s *ko/rhs ; 
Corybas enim 
Proserpina , quae *ko/rh dicitur Graece , sine patre natus . 
alii Corybantes 
ab aere appellatos , quod apud Cyprum mons sit aeris ferax , 
quem †cypri coriam vocant . 
idaevmque nemus ut ostenderet Idaeum montem , qui sit in 
Troia , de Cretae Ida cognomen indeptum. fida silentia sacris 
hinc , inquit , inventum est servare sacris fidele silentium . 
et ivncti currum dominae subiere leones dominas 
deas dicunt , ut alibi hi dominam Ditis thalamo deducere 
adorti . 
sane dominam proprie matrem deum dici Varro et 
ceteri adfirmant : nam et ibi Proserpinam ideo a Vergilio dominam 
appellatam , quod ipsa terra esse dicatur , sicut et mater deum . 
sane 
fabula talis est . 
Schoenos civitas est . 
exinde fuit virgo Atalante , 
Schoenei filia , praepotens cursu , adeo ut , cum responsum accepisset , se 
post nuptias , ut quidam volunt , interituram , ut quidam vero , in naturam 
aliam commutandam , sponsos provocatos ac victos occideret . 
postea Hippomenes Venerem ut sibi in eo certamine adesset rogavit : 
a qua cum accepisset de horto Hesperidum tria mala aurea , provocavit 
puellam ad cursum et cum se videret posse superari , singula 
coepit iacere . 
tunc Atalante , cupiditate colligendorum malorum retenta , 
superata est . 
sed Hippomenes potitus victoria , cum gratiam 
Veneri vel oblitus esset , vel neglexisset referre , inpulsu eius in luco 
matris deum amoris inpatientia cum victa concubuit . 
unde irata 
dea in leones eos convertit et suo currui subiugavit et praecepit , 
ne secum umquam leones coirent . 
nam et Plinius in naturali historia 
dicit leonem cum pardalide libenter , et pardum cum leaena 
concumbere . 
ideo autem mater deum curru vehi dicitur , quia ipsa 
est terra , quae pendet in aere : ideo sustinetur rotis , quia mundus 
rotatur et volubilis est : ideo ei subiugantur leones , ut ostendatur 
maternam pietatem totum posse superare : ideo Corybantes eius ministri 
cum strictis gladiis esse finguntur , ut significetur omnes pro 
terra sua debere pugnare . 
quod autem turritam gestat coronam , 
ostendit superpositas terrae esse civitates , quas insignitas turribus 
constat . 
hanc eandem eram appellari , hoc est dominam tradunt . 
alii 
ipsorum leonum dominam a Vergilio dictam arbitrantur . 
divum ducunt qua ivssa et necessarium posuit et honestum . 
gnosia regna Cretam , a Gnoso civitate eius . 
gnosia 
regna petamus [et] est argumentum a possibili . 
nec longo distant cursu a Delo scilicet . 
et est argumentum 
a facili. modo ivppiter adsit aut aer , ac si diceret : 
tantummodo sit serenum , ut Horatius manet sub Iove frigido 
venator tenerae coniugis inmemor : aut re vera Iuppiter , qui 
praeest insulae Cretae , quam petemus : aut quia ventos prosperos Iuppiter 
praestat . 
tertia lux hoc quidam iuxta speciem auguralem positum 
tradunt , quae appellatur condictio , id est denuntiatio , cum denuntiatur 
ut ante diem tertium quis ad inaugurandum adsit , quod Anchises , post 
impetrationem augurii et Apollinis responsum suadens in Cretam eundum , 
ostendit condictionem in tertium diem ; 
addit enim 'modo Iuppiter 
adsit' et reliqua . 
haec et pro civitate dicitur. cretaeis quia *krh/th , 
ideo Cretaeis , ut Aetnaeis . 
meritos unicuique aptos ; 
ratio enim victimarum fit pro 
qualitate numinum : nam aut haec immolantur quae obsunt eorum 
muneribus , ut porcus Cereri , quia obest frugibus , hircus Libero , 
quia vitibus nocet : aut certe ad similitudinem , ut inferis nigras 
pecudes , superis albas immolent , item tempestati atras , candidas 
serenitati . 
sane hic ostendit dicendo 'meritos' rite Neptuno et Apollini 
tauros immolari . 
'honores' taurum figurate dixit ; 
varietas enim ipsa 
idem significat . 
tavrum neptuno propter futuram navigationem . 
tavrum tibi pulcher apollo propter oraculum datum . 
sane hoc 
loco Vergilius secutus veterum opinionem Neptunum tantum et Apollinem 
nominavit ; 
dicuntur enim hi dii penates fuisse , quos secum advexit 
Aeneas : quamvis diversis locis alias opiniones aliorum secutus poeta de 
diis penatibus diversa dixerit . 
et quidam 'pulcher Apollo' epitheton 
datum Apollini reprehendunt ; 
pulchros enim a veteribus exsoletos dictos ; 
nam et apud Lucilium Apollo pulcher dici non vult . 
nigram hiemi pecudem zephyris felicibus Albam bono 
usus est ordine , ut prius averteret mala , sic conciliaret optanda : 
frustra enim profutura poscuntur adversis sequentibus . 
nigram 
hiemi pecvdem] nam et Romani veteres diis asperioribus sacrificabant , 
ne nocerent . 
pulsum regnis cessisse paternis non dicit quare . 
sed 
talis historia est : Idomeneus de semine Deucalionis natus , Cretensium 
rex , cum post eversam Troiam reverteretur , in tempestate devovit 
sacrificaturum se de re , quae ei primum occurrisset . 
contigit , ut 
filius eius primus occurreret : quem cum , ut alii dicunt , immolasset , 
ut alii vero , immolare voluisset et post orta esset pestilentia , a civibus 
pulsus regno Sallentinum Calabriae promunctorium tenuit , 
iuxta quod condidit civitatem , ut et Sallentinos obsedit 
milite campos Lyctius Idomeneus . 
relatio ergo historiae ad 
iniciendum Troianis Cretam eundi desiderium pertinet : et re vera 
aliter ad hostis provinciam ire non poterant . 
idomenea huius nominis paenultima syllaba , natura brevis , 
contra regulam producta est . 
sed quia quinque Graecae sunt linguae , 
Aeolica , Iaca , Dorica , Attica , communis ; 
hinc fit ut in uno nomine 
varietas inveniatur , ut ecce in hoc 'Idomeneus' . 
communis lingua 
facit genetivum *)idomene/ws , Dorica *)idomeneu=s , Attica *)idome/news , 
Iaca *)idomenh=os . 
unde est hic in versu accusativus , sicut et Ilionea . 
hoste hic multi distingunt . 
adstare esse †sub hoc : 
quod tunc significat , quando de his loquimur quae cadere non possunt ; 
ut si dicas terras adstare . 
et ostendere vult se non temere credidisse . 
ortygiae de hac plenius supra dictum est . 
pelagoque 
volamus [quia] ut alibi mare velivolum . 
bacchatamque ivgis naxon aut vitibus consitam , aut 
celebratam Bacchis , aut ubi Bacchus ex Indis , vel ut quidam volunt 
post devictos gigantes egit triumphum ; 
nam ut supra diximus , 
ipsi consecrata est : quae et Dia dicitur . 
bacchatam [ergo] 
in qua bacchatus sit Liber ; 
aut ideo gratam Baccho , quod ibi cum relicta 
a Theseo Ariadne libentissime concubuerit , cui etiam coronam 
donavit , quae postea inter sidera collocata est. viridemque donusam 
vel a colore marmoris Lacedaemonii , vel silvestrem . 
olearon non adiecit epitheton causa varietatis . 
niveamque 
paron unde candidum marmor , ut Pariusve 
lapis circumdatur auro . 
sparsasque per aequor cycladas 
et hae quas dixit , cyclades sunt : unde minus est 'et alias' . 
'sparsas' 
autem , quia nullo ordine continentur , ut stoechades , quae a)po\ 
tou= stoi/xou dictae sunt ; 
rectae enim sunt . 
cyclades vero non ideo 
dicuntur , quia in rotunditate sunt , sed quod longo ordine eas circumire 
necesse est . 
alii sporadas nomine cycladum dictas tradunt , 
quod sparsae sunt . 
legimus praeterimus , ut litoraque Epiri legimus . 
tractus autem sermo a nautis , quod funem legendo , id est 
colligendo , aspera loca praetereunt . 
freta concita terris vel 
propter promunctoria : vel quod naturale est , ut concitatiora sint 
maria vicinitate terrarum , quas constat anhelitum quendam ex se 
emittere : unde in quinto navigaturus Aeneas Eryci sacrificat . 
nauticus et reliqua . 
celeuma nauticum est hoc hemistichium . 
cretam proavosque petamus celeuma dicunt . 
et bene metro 
celeumatis usus est , id est anapaestico trimetro hypercatalecto . 
celeuma 
autem quasi praeceptum : unde Sallustius ait inpediebant 
iussa nautarum . 
proavosque sane 'proavos' appellando cognationem declarat . 
surgens flans , ut et fando surgentes demoror 
austros : econtra non flans ponens et residens dicitur , ut 
cum venti posuere omnisque repente resedit flatus . 
et tandem ad desiderium pertinet navigantum ; 
nam sequitur 
'ergo avidus muros' . 
curetum hi Curetes sunt primi 
cultores Cretae . 
alii tradunt Curetes et Corybantes , matris deum ministros , 
custodes sicut dictum est pueri Iovis , ad plurimas res 
maximi usus hominibus extitisse . 
adlabimur ostendit prosperam navigationem 
fuisse . 
ergo avidus muros ordo est 'avidus urbis optatae muros molior' , 
non 'avidus molior' . 
pergameamque voco zeugma a superioribus , hoc est 
urbem . 
legitur sane in libris antiquioribus , Aeneam vere Cretam tempestate 
delatum locum Troiam nomine Pergamum appellavisse . 
alii 
dicunt , Pergamum in Creta conditam a Troianis captivis , qui ex classe 
Agamemnonis illo erant delati †ibique putant Aeneam quendam , generis 
auctorem , Ilio incolumi cum eo ad sacrum Apollinis venisset , gravidam 
hospitis filiam fecisse ; 
ex qua ortus eodem nomine Aeneas classem 
Agamemnonis est adgressus hieme disiectam , cui se feruntur iunxisse 
hi , qui Cretam secesserant deserto Agamemnone : unde loco nomen Pergamum 
ab illo inditum , quod obtinuisse desertores feruntur iuxta Cydoniam . 
quod poetam latenter attigisse debemus accipere. gentem 
sociorum multitudinem , 'laetam' autem propter Pergama restituta . 
amare focos sacrificia celebrare . 
quidam 'focos' lares et 
per hoc domicilia tradunt . 
ergo 'focos' pro 'penates' posuit . 
at e 
contrario penates pro focis , ut flammis adolere penates . 
sane Varro rerum divinarum refert , inter sacratas aras focos quoque 
sacrari solere , ut in Capitolio Iovi , Iunoni , Minervae , nec minus in 
plurimis urbibus oppidisque , et id tam publice quam privatim solere 
fieri . 
focum autem dictum a fotu , ut colinam ab eo quod ibi ignis 
colatur ; 
nec licere vel privata vel publica sacra sine foco fieri . 
quod 
hic ostendit poeta ; 
focorum enim commemoratione instantium sacrificiorum 
mentio inducitur : quod ita esse multis locis docetur . 
quidam aras 
superorum deorum volunt esse , medioximorum , id est marinorum focos , 
inferorum vero mundos. arcemque attollere tectis poetica 
periphrasis , id est domos aedificare : nam arx est in civitate munitus 
locus . 
fere 're' longa est . 
sicco subductae litore puppes in 
siccum subductae litus . 
operata ivventus perfecit sacrificia propter conubia et 
novas sedes , quia apud veteres neque uxor duci neque ager arari sine 
sacrificiis peractis poterat , ut alibi laetis operatus in herbis , item 
Iuvenalis et matutinis operatur festa lucernis . 
subito cum id est cum subito . 
corrupto caeli tractu hic est ordo pestilentiae , ut 
Lucretius docet : primo aeris corruptio , post aquarum et 
terrae , mox omnium animalium . 
notandum sane Apolline offenso 
pestilentiam semper creari : quod etiam Homerus ostendit , cum eum 
armatum inducit sagittis : unde et Apollo dicitur secundum aliquos 
a)po\ tou= a)pollu/ein . 
contra si citharam teneat , mitis est : unde 
Horatius condito mitis placidusque telo supplices audi 
pueros Apollo . 
miseranda metonymia 'quae miseranda facit' . 
arboribusque satisque lues quidam dicunt diversis numinibus 
vel bene vel male faciendi potestatem dicatam , ut Veneri coniugia , 
Cereri divortia , Iunoni procreationem liberorum , sterilitatem horum tam 
Saturno quam Lunae ; 
hanc enim sicut Saturnum orbandi potestatem 
habere . 
linquebant dulces animas item alibi et 
cum frigida mors anima seduxerit artus . 
quare anima dicitur 
relinqui et non magis relinquere ? 
secundum eos scilicet qui 
dicunt animam esse perpetuam et ad diversa corpora transitum 
facere : quod si est , bene dicimus , nos animas linquere , quorum 
nihil praeter corpus est : nam anima perpetuitatis est . 
unde Palinurus 
in sexto nunc me fluctus habet , hoc est corpus , 
quod solum meum est . 
aut certe simpliciter 'animas dulces linquebant' , 
quia morientibus maxime dulces videntur : Terentius animam 
relinquam potius quam illum deseram . 
aut aegra trahebant 
duo mala significat , aut mortem aut aegritudinem prolixam . 
'aegra' 
autem aegrota . 
et bene addidit 'corpora' , quia et animus aeger 
potest esse . 
exurere sirius agros Sirius stella est in ore canis 
posita , quae annis omnibus oritur circa VIII . 
K#1123 . 
Iulias , quae orta 
plerumque pestilentiam toto anno facit , plerumque paucis diebus , 
interdum innoxia nascitur . 
hinc est et in totum regnaret Sirius 
annum , item supra et letifer annus . 
tunc autem pestilentiam 
creat , si in hanc rem etiam ceterorum consentiat cursus astrorum . 
sane canicula , in cuius ore est , tantum generis feminini est , 
cum sit canis communis generis , unde hoc nascitur : nam in diminutione 
mutavit genus . 
steriles exurere agros exurendo steriles 
reddere . 
seges aegra 'seges' interdum terram significat , ut Horatius 
haec seges ingratos tulit et feret omnibus annis , 
interdum frumentum , ut quid faciat laetas segetes : hoc loco 
utrumque potest intellegi . 
hortatur pater ire mari bene filium mittit , quia erroris 
causa pater fuerat. veniamque precari et beneficium , ut 
orantes veniam , et re vera veniam erroris Anchisae , qui oraculum 
male interpretatus est . 
laborum temptare avxilium 'laborum' periculorum , ut 
non tamen ulla magis praesens fortuna laborum est . 
'temptari' 
autem 'laborum auxilium' propter pestilentiam dixit . 
et quidam 
'auxilium' distingunt , ut sequatur 'iubeat quo vertere cursus' . 
vertere cursus propter sedes ait . 
effigies sacrae et reliqua . 
e(\n dia\ duoi=n . 
Varro sane rerum 
humanarum secundo ait , Aeneam deos penates in Italiam reduxisse , 
quaedam lignea vel lapidea sigilla , quod evidenter exprimit dicendo 
'effigies sacrae divum' et reliqua : quamvis alio loco alias opiniones 
secutus diversa dixerit . 
sane hos deos Dardanum ex Samothracia 
in Phrygiam , Aeneam vero in Italiam ex Phrygia transtulisse , 
idem Varro testatur . 
quos quidam dicunt ideo inductos a poeta monere 
per somnum : monitu nam eorum per quietem iussum cum Latino 
foedus fecisse , eorum etiam monitu Latinum Aeneae se coniunxisse . 
eosdem tradit visos aliquotiens in somnis quid fieri vellent imperasse : 
eaque nostros publice curasse maiores . 
mediisque ex ignibus et reliqua . 
hoc quibusdam videtur ad 
maiestatem potius deorum referendum , quam ad iactantiam virtutis 
Aeneae . 
et significantius erit , si quae non legeris intellegas . 
visi adstare non adstabant , sed videbantur : unde et 
visa dicuntur ; 
non enim sunt , sed videntur . 
in somnis multi hic distingunt et volunt unam partem 
esse orationis , id est vigilantis : nam quemadmodum videbat lunam 
infusam fenestris ? multi 'in somniis' dicunt , ut sit conlisio , quomodo 
'peculi' pro 'peculii' . 
multi 'in somniis' legunt et posterioribus 
iungunt : unde et visi : et corpus somno vinci volunt , mentem vero vigilare 
et meminisse omnium . 
ideo etiam dormiens de luna scire potuit . 
multo lumine cum nimbo suo , qui circa deos solet videri . 
insertas aut clatratas ; 
aut non seratas , ut sit quasi 'inseratas' , 
id est non clausas , et dictum , quomodo 'asprosque molares' 
pro 'asperos' , 'conpostus' pro 'conpositus' , 'vixet' pro 'vixisset' . 
vel 'insertas fenestras' quas lumine suo luna inseruerat , ab inserendo , 
quod se per rimas insereret . 
fundebat scilicet abundans 
lumen . 
tum sic adfari hic versus in multis non invenitur . 
ortygiam 'ad Ortygiam' : more suo detraxit praepositionem , 
ut paulo post 'Cretae' pro 'in Creta' . 
sane quibusdam visum 
est serum auxilium deorum penatium ; 
cur enim ante pestilentiam non 
monuerunt mutandas sedes ? 
ideo aliquibus videtur somnium fuisse appetitum . 
canit proprie , quia oraculum. en quasi demonstrantis 
est , ut fidem faciat , ne somnium putetur , ut paulo post haud 
dubitanda refer . 
dardania derivativum nomen a constitutore . 
et notandum , 
regionem pro civitate positam . 
tuaque arma secuti ac 
si diceret 'tuas partes' , vel imperium , ut socer arma 
Latinus habeto . 
sub te id est te duce , sub tuo iure agentes . 
permensi 
evecti , ut est contra pelagoque remenso inprovisi 
aderunt . 
multi autem 'permensi' sine 'n' legunt a verbo permetior . 
hic versus variasse dicitur . 
idem nos scilicet qui te sumus secuti . 
venturos plus 
est quam si dixisset 'futuros' ; 
nam quasi eos iam esse significat . 
in astra nepotes significat Gaium Iulium Caesarem , qui primus 
inter deos relatus est . 
et bene 'in astra' , cuius sidus apparuit , ut 
ecce Dionaei processit Caesaris astrum . 
urbi Romae kat' e)coxh\n , ut supra diximus . 
magnis id est nepotibus . 
et bonum ornatum a sermonis fecit similitudine 
'magnis magna para' dicendo . 
'magnis' vero dixit vel penatibus , 
ut 'magnis diis' , vel nepotibus . 
et ad exhortationem Aeneae 
pertinet <'magna para'> . 
fugae profectionis . 
dicens autem 'fugae' videtur crimen 
proditionis excusare . 
mutandae sedes argumentum a necessitate . 
simul arguitur 
error Anchisae . 
ordo autem est 'Delius Apollo' . 
svasit deest 
'capere' . 
cretae] non sic dicitur 'Cretae' , quemadmodum 'Romae' : 
neque enim bene , sicut dictum est , sine praepositione insulae ponuntur , 
nisi hae tantum quae eiusdem nominis civitates habent †et deli quasi 
labini . 
est locus ut ante diximus , totius orbis conparatione . 
hesperiam deest 'quam' , ut supra dictum 
est . 
cognomine ab Hespero , Hispaniae rege : vel stella quam 
intuentur petentes Italiam . 
antiqua nobilis , ut iam dictum est . 
oenotri vel a rege , vel a vino . 
Italis enim primus vitem 
ostendit Saturnus , ut in septimo legimus vitisator curvam 
servans sub imagine falcem Saturnusque senex . 
Italiam dixisse bene omnia Italiae nomina in unum contulit 
propter errorem Aeneae . 
propriae sedes perpetuae , quia infirmas et in Creta et 
in Thracia condidit . 
hinc dardanus ortus iasivsque pater 
Dardanus et Iasius fratres fuerunt Iovis et Electrae filii : sed Dardanus 
de Iove , Iasius de Corytho procreatus est , a cuius nomine 
et mons et oppidum nomen accepit . 
postea Iasium dicitur Dardanus 
occidisse . 
hi tamen fratres cum ex Etruria proposuissent sedes exteras 
petere , profecti . 
et Dardanus quidem contracta in Troia iuventute Dardaniam 
urbem condidit , a qua Troianorum origo crevit . 
Iasius autem 
Samothraciam cepit et ibi liberum locum imperio tenuit . 
alii dicunt 
utrumque ex Corytho , Iovis filio , procreatos et sicut dictum est relicta 
Italia profectos . 
sed Iasium Samothraciam imperio tenuisse , Dardanum 
vero in Phrygiam pervenisse ibique auxilio fuisse Teucro , Scamandri 
filio , qui tum finitimas gentes bello subigebat , filiamque eius duxisse in 
matrimonium , et post mortem soceri regnum adeptum Dardaniam Troianam 
regionem ab suo nomine appellasse . 
Graeci et Varro humanarum 
rerum Dardanum non ex Italia , sed de Arcadia , urbe Pheneo , oriundum 
dicunt ; 
alii Cretensem ; 
alii circa Troiam et Idam natum . 
sane 
per patris appellationem cognationem <significat> . 
a quo principe nostrum a Dardano , non ab Iasio ; 
nam 
anteriori respondit . 
quod autem dicit 'a quo principe genus nostrum 
est' potest et generaliter intellegi , id est unde originem ducimus , 
ut deos penates quasi Troianos intellegas , et ad ritum referri , de 
quo dicit Labeo in libris qui appellantur de diis animalibus : in 
quibus ait , esse quaedam sacra quibus animae humanae vertantur 
in deos , qui appellantur animales , quod de animis fiant . 
hi autem 
sunt dii penates et viales . 
laetus id est omissa tristitia quam de sociis habebat amissis , 
vel quia ei designatus evidenter fuerat locus , ad quem sine errore et 
pergere et pervenire deberet . 
havd dubitanda refer aut quia dubitaverant ex consilio 
Anchisae , aut ne propter somnium non crederent . 
havd d. r.] 
ideo dicunt , si forte non crederet quod per somnium vidit , aut quia 
non dubie , ut Apollo , monuerunt. corythum designat partem provinciae , 
ne alter error ex magnitudine procreetur locorum . 
quidam 
autem de Corytho hanc fabulam tradunt . 
Dardanus cum equestri proelio 
ab Aboriginibus pulsus galeam perdidisset , propter quam resistens 
et in audaciam suos reducens victoriam adeptus est , tum ob rem feliciter 
gestam oppidum ubi galeam amiserat condidit , cui Corytho nomen 
indidit eo quod Graece ko/rus galea dicitur . 
vel Corythum montem , in 
quo Corythus sepultus est . 
alii Corythum a Corytho , Paridis et Oenones 
filio , conditam ferunt . 
avsonias appellata Ausonia ab Ausone , Ulixis et Calypsus 
filio : et primo pars , postea omnis Italia nominata. dictaea Dictaeus 
mons Cretae est , dictus a Dicte nympha , quae illic colitur : in quo 
dicitur altus Iuppiter , ut Dictaeo caeli regem pavere sub 
antro . 
dictaea Dictaeus mons est in Creta , ubi herba dictamnos 
nascitur , quae admota vulneribus ferrum inhaerens solet expellere . 
qui 
mons dictus est a Dicte nympha , quae ibi colitur . 
quam cum Minos 
rex amaret et insequeretur per loca avia , illa se amore castitatis praecipitem 
dedit , et excepta piscatorum retibus invita reducta est . 
a qua 
rex abstinuit et nomine eius Dictaea loca appellari iussit . 
in hoc monte 
dicitur altus Iuppiter , ut Dictaeo caeli regem pavere sub antro . 
negat tibi ivppiter arva ex definito . 
et bene Iuppiter , quasi 
ipse qui Cretensibus praeest . 
talibus attonitus visis hoc est talibus deorum vultibus : 
propter 'visi ante oculos adstare' : unde sequitur 'et voce deorum' ; 
nam et voce se dicit attonitum et visis . 
'attonitus' vero est stupefactus ; 
nam proprie attonitus dicitur , cui casus vicini fulminis et 
sonitus tonitruum dant stuporem . 
nec sopor illud erat soluta elocutio . 
velatasque comas vittatas , ut victori velatum 
auro vittisque iuvencum : aut coronatas , ut velat 
materna tempora myrto. nam dii qui erant apud Laurolavinium 
non habebant velatum caput . 
manabat fluebat . 
hinc et lapis manalis quem trahebant pontifices , 
quotiens siccitas erat . 
corripio e stratis corpus ne satietate videatur reliquisse 
somnum . 
et sciendum , quia quotiens ex abrupto somnus 
aufugerit significat omen infelix , ut ecce hoc loco tempestas sequitur . 
item in secundo excutior somno , et statim sequitur civitatis 
excidium : nec sine ratione ; 
nam si somnus munus deorum est , 
ut et dono divum gratissima serpit , non sine infelicitate 
ex abrupto deorum munus abscedit . 
tendoque supinas ad caelum cum voce manus honesta 
elocutio cum uno sermone respondemus duobus , ut interea 
fessos ventus cum sole reliquit . 
'ad caelum' autem ideo , quia 
dii penates et Iovis et Apollinis fecerunt mentionem . 
intemerata rite perfecta , ut , si leniter vinum fundendum 
est aut mola inicienda , sic fiant ut ratio exigit sacrificii : aliter si 
fiant , temerata ac turbata sunt sacra : unde Helenus nequa 
inter sanctos ignes in honore deorum hostilis facies occurrat 
et omina turbet , item in octavo audax quos rumpere 
Pallas sacra vetat . 
focis et hic sicut superius 
dictum est , ostendit cum aris etiam focos solere numinibus consecrari : 
sed hic ideo 'focis' , non aris , quia privatum sacrificium loquitur ; 
nam 
penatibus sacrificat . 
perfecto honore peracto sacrificio , qui est 
honor deorum . 
et bene ordinem servat , ut ante sacrificet , quam somnium 
narraret . 
Anchisen facio certum bene 'certum' , quia incertus erraverat . 
vel propter illud 'haec laetus longaevo dicta parenti' . 
ambigvam non incertam , sed modo duplicem , ut in sequentibus 
probat dicens 'geminosque parentes' . 
ergo 'geminos' hic 
duos , ut gemini Atridae . 
seque novo adventu scilicet Teucri . 
veterum locorum id 
est Italiae . 
deest sane 'esse' , ut sit deceptum esse . 
sane novo errore 
veterum locorum aut per contrarietatem sermonum declamavit : 
aut 'novo' pro magno posuit . 
nate iliacis exercite fatigate ; 
nam 'exercitatus' peritus 
significat : ut expertus et expers ; 
nam expertum rerum si dixero , 
significo peritum ; 
si expertem , ignarum . 
casus cassandra canebat haec compositio iam vitiosa 
est : quae maioribus placuit , ut Anchisen agnovit amicum 
et sale saxa sonabant . 
et bene Cassandrae inseruit testimonium , 
quae divinationem ab Apolline acceperat . 
portendere †significari debito. portendere minus est 
'deberi' , ut in septimo portendi generos . 
regna vocare satis proprie , unde in octavo expectate 
solo Laurenti arvisque Latinis . 
teucros crederet scilicet propter longitudinem spatii . 
tum vates cassandra moveret bene 'tum' , quia iam 
probavit . 
et duo argumenta posuit , quibus purgavit errorem . 
cedamus phoebo <et m. m. s.> 
a necessario et utili scilicet . 
cedamus phoebo cuius instinctu dii penates profutura dixerunt , ut 
hic canit et tua nos en ultro ad limina mittit . 
meliora 
sequamvr potest bis subaudiri 'meliora' , ut meliora moniti 
meliora sequamur . 
cuncti hoc est 'cuncti adsentimur' ; 
nam 'cuncti profecti' 
pugnat cum 'paucisque relictis' . 
ovantes alacres , non utique gaudentes . 
hanc quoque deserimus sedem quemadmodum Troiam 
et Thraciam . 
et cum dolore dictum accipe 'hanc quoque deserimus 
sedem' ; 
expressit enim miseriam totius sedis relictae . 
cava trabe navium periphrasis optima . 
currimus aequor 
sicut Tyrrhenum navigat aequor . 
supra caput capitalis , perniciosus . 
noctem hiememque pluviam cum obscuritate . 
'hiemem' 
autem Graece dixit , nam xeimw\n etiam tempestas dicitur a Graecis . 
ferens adferens. inhorrvit unda tenebris horridior est facta 
per tenebras . 
magna aequora aut epitheton est , ut surgant aequora quae 
magna sunt , aut 'magna aequora' , magni fluctus . 
gurgite vasto epitheto auxit tapinosin . 
involvere diem aspectum ademerunt . 
nimbi nubes. nox 
umida nubes caliginosae . 
excutimur cursu a proposito itinere avertimur . 
caecis 
in undis incertis , quia sidera non apparebant . 
caecis undis] id 
est quae non viderentur . 
ipse hoc est , navigandi peritus : hoc enim significat emphasis 
pronominis . 
negat discernere caelo figurate , ut 
<abnegat> 
excisa vitam producere Troia . 
viae mari dedit quod proprium terrae est , ut alibi 'sulcari' 
ait : unde et terra 'aequor' . 
palinurus hic Iasii filius 
gubernator Aeneae fuit , qui Aenea de Sicilia ad Italiam veniente praecipitatus 
in mare nomen in Lucania monti celebri dedit . 
incertos soles bene 'incertos' , quia quantavis sit obscuritas , 
tamen noctis est manifesta discretio : unde superflua quaestio 
est eorum qui dicunt , tres dies quomodo transisse scierunt , si noctem 
a die discernere non poterant ? 
ergo 'incertos' obscuros dixit , ut 
quale per incertam lunam. caeca caligine cacenphaton 
in sermone . 
erramus pelago et reliqua . 
hinc Pelopis gentes Maleaeque 
sonantia saxa circumstant pariterque undae terraeque 
minantur . 
pulsamur saevis et circumsistimur undis . 
hi versus 
circumducti inventi dicuntur et extra paginam in mundo . 
attollere visa naturaliter dixit : quotiens enim propinquamus 
litoribus , et exsurgere terra videtur et fumum emittere . 
aperire ostendere , ut Sallustius caput aperire solitus . 
<aperire procul montes ac> 
volvere fumum pro aperiuntur montes 
ac fumus volvitur . 
remis insurgimus †cum remes , anaremos , id est exsurgentes 
fortius remigamus . 
servatum ex undis ac si diceret , de periculis in graviora 
se pervenisse discrimina . 
strophadum me litora Phineus rex 
fuit Arcadiae . 
hic suis liberis superduxit novercam , cuius instinctu 
eos caecavit . 
ob quam rem irati dii ei oculos sustulerunt et adhibuerunt 
harpyias . 
Phineus , Agenoris filius , Thracum rex , vel ut 
quidam volunt Arcadiae , Cleopatram , Aquilonis et Orithyiae filiam , 
habuit uxorem et ex ea duos filios , quibus supraduxit novercam . 
quos 
noverca ad patrem tamquam stupri adfectatores detulit : ob quam rem 
eos Phineus caecavit . 
quare irati dii , vel ut quidam volunt , Aquilo 
veneno propter nepotum iniuriam eum caecavit et ad pelagias insulas 
detulit adposuitque harpyias. quae cum ei diu cibos abriperent 
somnosque inquietarent , hic Iasonem , cum Argonautis propter vellus 
aureum Colchos petentem , suscepit hospitio : cui etiam ductorem 
propter symplegadas petras dedit . 
hoc ergo beneficio inlecti Argonautae , 
cum ei gratiam vellent referre , Zethum et Calain , filios Boreae 
et Orithyiae , alatos iuvenes , ad pellendas harpyias miserunt : 
quas cum strictis gladiis persequerentur pulsas de Arcadia , pervenerunt 
ad insulas quae appellabantur plotae . 
et cum ulterius 
vellent tendere , ab Iride admoniti ut desisterent a Iovis canibus , 
suos converterunt volatus : quorum conversio , id est strofh\ , nomen 
insulis dedit . 
quod Apollonius plenissime exequitur . 
ut autem canes 
Iovis dicerentur , haec ratio est , quia ipsae furiae esse dicuntur : 
unde etiam epulas perhibentur abripere , quod est furiarum , ut 
et manibus prohibent contingere mensas . 
unde et avari 
finguntur furias pati , quia abstinent partis . 
item ipsas furias esse 
paulo post ipse testatur dicens vobis furiarum ego maxima 
pando . 
furias autem canes dici et Lucanus testatur , ut 
Stygiasque canes in luce superna destituam (6.733) et in 
sexto Vergilius visaeque canes ululare per umbram 
adventante dea . 
sane apud inferos furiae dicuntur et canes , apud 
superos dirae et aves , ut ipse in XII . 
ostendit , in medio 
vero harpyiae dicuntur : unde duplex in his effigies invenitur . 
et 
has Vergilius tres dicit , quarum nomina sunt Aello , Ocypete , Celaeno , 
Apollonius duas dixit , quem in XII . 
Vergilius sequitur , 
ut sunt geminae pestes . 
quidam autem dicunt hunc Phineum , ob 
divinitatem a Thracibus regem cooptatum , consilia divina prodidisse et 
obcaecatum adpositis harpyiis . 
stant sunt . 
ionio in magno in magno mari Ionio . 
et sciendum Ionium 
sinum esse inmensum ab Ionia usque ad Siciliam , et huius 
partes esse Adriaticum Achaicum Epiroticum ; 
maria enim vel a 
provinciis vel ab insulis vel a civitatibus nomen accipiunt . 
bene 
ergo 'in magno' , quasi in quo etiam alia maria sunt . 
quidam sane 
Ionium ab Io Inachi filia dictum volunt , quod amata hoc mare tranaverit , 
quod in VII. , ubi de scuto Turni loquitur , plenius invenies . 
non nulli Ionium ab Ionio rege , qui in insula quae ante Illyricum 
iacet regnaverat , dictum tradunt . 
harpyiaeque colunt aliae ergo et Celaeno harpyia . 
has Hesiodus dicit Thaumantis et Electrae filias . 
quas sicut dictum 
est quidam furias putant , cum furiarum mater secundum Hesiodum 
Terra , secundum Aeschylum Nox sit . 
mensasque metu hoc est sicut dictum est , pulsae a Zetho et 
Calai . 
nec saevior vlla pestis et ira deum stygiis sese extvlit 
undis ut Poena in Statio . 
et non dicit has de inferis esse 
natas , sed peiores esse omnibus inde procreatis . 
virginei volucrum vultus si subdistinguas 'virginei' , maior 
erit admiratio . 
foedissima hic turpis , ut Terentius in eunucho 
nunc heu videtur foedus , quia illam non habet . 
alibi 
'foedum' cruentum , ut sanguine foedantem et 
foedatique ora Galaesi . 
proluvies sordis effusio . 
et vitavit ne diceret 'stercus' . 
et per hoc nimiam edacitatem ostendit . 
et quidam volunt 'proluvies' , 
cum stercus ventris significet , a Vergilio hoc loco figuram ventris significatam , 
ergo quasi sannosum et panticosum ventrem . 
aliquando 'proluvies' 
sola effusio . 
Terentius quod proluvium , quae haec est 
subita largitas . 
aliquando pro aquis multis ponitur. uncaeque 
manus manus pro unguibus posuit , hoc est gamyw/nuxas . 
fame veluti fame ; 
nam abundare dicit armenta . 
aut re 
vera 'fame' , quam eis inferebat non inopia , sed avaritia . 
has alii 
famis praesides esse tradunt , quia et Phineo propterea adpositae sunt , 
et Troianos ab epulis prohibent , et his tantum famem praenuntiant , et 
ipsae sunt fame pallidae . 
deLati quod necessitatis est ; 
nam voluntate aliquo non 
deferimur , sed venimus . 
laeta pinguia : nam in animalibus , in quibus cognosci 
non potest sensus , laetitiam pingue corpus ostendit , non mens , ut 
in hominibus . 
passim campis Ulixis socii boves Solis occidisse inducuntur , 
Vergilius credibilius finxit . 
caprigenumque pecus satis nove et adfectate . 
nullo 
custode deest 'cum'. per herbam ordo est , non 'per herbam' , 
sed 'per campos in herbis videmus armenta' . 
ipsumque vocamus 'ipsum' , id est regem deorum , aut 
certe praedatorem , hoc est , cui de praeda debetur aliquid : nam 
Romani moris fuit ut bella gesturi de parte praedae aliquid numinibus 
pollicerentur : adeo ut Romae fuerit unum templum Iovis 
praedatoris : non quod praedae praeest , sed quod ei aliquid ex praeda 
debeatur . 
vel quod hic deus iustitiae praeest . 
ergo cum eum invocant , 
testantur se nihil mali facere cum sine custode interimunt armenta . 
in partem praedamque in partem scilicet praedae . 
dapibusque epulamur dapes deorum sunt , epulae hominum : 
bene ergo utrumque posuit ; 
nam et sacrificiis et conviviis 
operam tribuunt . 
opimis pinguibus . 
subitae pro subito . 
adverbium in nomen deflexum. lapsu 
celeritate , ut supra . 
adsunt velocitatem ostendit . 
harpyiae ui Graeca diphthongos est : nam Latina esse 
non potest , quia ne u quidem habemus . 
clangoribus alas deest 
'cum' , ut sit 'alas quatiebant cum clangoribus' , ut atque Ixionii 
vento rota constitit orbis , id est cum vento . 
aliter acyrologia 
est , si clangorem dixit alarum sonitum . 
sed sane hic versus qui 
circumductus est talis auditur 'resonant magnis stridoribus alae' . 
contactuque omnia foedant subaudiendum 'quae relinquebant' . 
tum praeterea . 
et deest 'erat' , vel 'audiebatur' . 
et tria 
mala ipsarum posuit , vocem tactum odorem . 
rursum ad illud solum pertinet 'instruimus mensas' ; 
nam 
ante in speluncis non fuerant . 
et sciendum hanc particulam interdum 
sic poni , ut iteratum aliquid significet , ut si dicas 'veni ad te 
mane , rursum veni' . 
interdum sine iteratione est , ut 'fui apud te , 
rursum veni etiam' non ideo dicis 'rursum' , quia etiam primo 
venisti , sed quia illic fuisti . 
cavata pro 'cava' ; 
nam cavatum 
proprie manu factum dicimus . 
arisque reponimus ignem ecce quod dixit 'in partem 
praedamque Iovem' . 
sane sciendum iterationem hanc fieri secundum 
ritum sacrorum ; 
nam displicuisse prima ex prodigiis indicatur . 
sunt autem hae animales hostiae , quae tantum immolantur , et caro 
sacerdotibus proficit . 
alibi tantum sanguinem in aras fundi significat , 
ut sanguinis et sacri pateras , alibi partem corporis , ut 
extaque salsos porriciam in fluctus , alibi integras 
victimas , ut et solida inponit taurorum viscera 
flammis . 
ex diverso caeli ut 'ex secreto montium' : subaudis 'loco' . 
turba sonans impetum ostendit ; 
nam de tribus loquitur . 
et adludit ad furias , de quibus ait alibi vocat agmina 
saeva sororum . 
ergo 'turba' tamquam turba . 
quare turba , cum 
tres dixerit ? 
quia apud Graecos qui dualem numerum habent , pluralis 
numerus a tribus incipit : ergo bene 'turba' , quasi plures . 
vel 'turba' 
propter tumultum et strepitum alarum . 
alii tradunt ideo turbam , quod 
plures , non tres tantum harpyiae sint : alii quod eis cum furiis consortium , 
unde 'vobis furiarum ego maxima' : alii eas etiam 
parcas esse , unde et divinatio ei data est. praedam pedibus circumvolat 
uncis aut circum praedam [dixit] volat uncis pedibus : 
aut intra volam interiorem manus amplectitur praedam : unde et 
'involare' dicimus intra volam tenere , unde et pyra quaedam volema 
dicuntur , eo quod volam impleant . 
pollvit contingit . 
et pollutum sacrificium contactum dicitur . 
et hoc est 'contactuque omnia foedant inmundo' . 
dira Sabini et Umbri quae nos mala , dira appellant . 
ac ivssi hic 'iussi' utrum verbum an participium sit , id est 
utrum illi iussi sint , an ego iussi ? tectosque per herbam disponunt 
enses hoc est disponunt et tectos faciunt : sic et scuta condendo 
latere faciunt . 
signum utique militare. misenus bene Misenum dicit 
tubicinem : ipse est enim qui dicitur filius fuisse Aeoli , ut 
Misenum Aeoliden : quia constat sonum omnem ex vento creari . 
nova mira , ut Pollio et ipse facit nova carmina : 
nam novum bellum non est cuius extat exemplum ; 
Hercules enim 
in monte Arcadiae Stymphalo vicit Stymphalidas , ut Statius et 
aerisonum Stymphalon . 
aut 'nova' ideo , quia vulnerari non 
poterant . 
obscenas obscenae sunt aves , quae canendo adversa 
significant , ut paulo post 'infelix vates' . 
pelagi volucres quia 
dicuntur Ponti et Terrae filiae : unde in insulis habitant partem 
terrarum , partem maris tenentes . 
alii dicunt eas Neptuni filias , qui 
fere prodigiorum omnium pater est : nec inmerito ; 
nam secundum 
Milesium Thaletem omnia ex umore procreantur : unde est Oceanumque 
patrem rerum . 
hinc fit ut , quotienscumque desunt parentes , 
redeatur in generalitatem . 
sic et peregrinos Neptuni filios 
dicimus , quorum ignoramus parentes . 
alii vero dicunt harpyias 
filias esse Thaumantis et Electrae . 
quidam 'pelagi' adverbialiter 
accipiunt , ut 'belli' , ut 'domi' , propterea quod res in insula geritur . 
foedare cruentare . 
Ennius ferro foedati iacent . 
vim , plumis vllam naturale enim est ut eludat ictum 
plumarum levitas : unde et addidit 'plumis' . 
nam , quod Donatus 
dicit , ideo eas fuisse invulnerabiles , quia de Styge erant natae , 
non probatur . 
semesam semicomesam. vestigia vel pedum signa : vel 
indicium sordium , quibus epulas discedentes polluebant . 
infelix vates nuntia infelicitatis , ut ma/nti kakw=n . 
hoc 
est nobis infelix , ut sis felix , id est nobis . 
et videtur hic 
auspicii genus inducere secundum augures , quod de diris colligitur , 
quorum unum genus est quod ex signis colligitur , quo nunc utimur . 
diram autem esse harpyiam duplici modo memorat , et oscinis et alitis : 
etenim cum eam facit loquentem oscinis auspicium expungitur , dirum 
tamen quod futuram famem denuntiat ; 
nam ipse ait sive deae , 
seu sint dirae obscenaeque volucres , et quam vos dira 
fames . 
verum cum ait pinnis ablata refugit , ab alite 
auspicium factum docuit ; 
alites enim certa genera avium ab auguribus 
appellantur , quae pinnis vel volatu omina possunt facere : quae si fuerint 
prosperae , 'praepetes' ; 
si adversae , inebrae vocantur : quod etiam in 
XII . 
signatius dicit alitis in parvae subito collecta figuram , 
ubi vere diram vult videri. rumpit vocem cum indignatione 
loquitur , ut quid me alta silentia cogis rumpere ? et 
notandum , ut supra diximus 'rumpit vocem' , cum hoc de 
silentio melius dicatur fieri . 
an 'rumpit' , quia tantum humanam habens 
faciem contra naturam sui corporis loquitur ? . 
bellum etiam pro caede boum stratisque ivvencis iteratum est 
ad augendam invidiam , ut stirpis Achilleae fastus , iuvenemque 
superbum . 
aut num aetates boum voluit conprehendere ? 
laomedontiadae perfidi : a rege natum obprobrium , qui 
deos fefellit . 
sane alibi indifferenter hoc nomen ex persona poetae 
ponitur , ut Laomedontius heros , Laomedontia 
pubes . 
bellumne necessario iteravit , ut verbum in quo culpa 
consistit . 
patrio regno aut Neptunio , aut , sicut alii dicunt , quia 
Thaumas , pater earum ex Electra , Ponti et Terrae filius fuit . 
alii 
'patrio' proprio accipiunt , ut et patrios cultusque <habitusque]2 
locorum , utique proprios ; 
nam quam patriam agri habeant ? 
accipite ergo animis quia nos bellis appetitis : ac si 
diceret , ut futuram famem iam nunc possitis timere . 
quae phoebo pater omnipotens tribuit auctoritatem , 
ne possint a se dicta quasi ab irata conficta contemni . 
simul notandum 
Apollinem quae dicit a Iove cognoscere . 
phoebus apollo 
purus , inpollutus : et est Apollinis fixum antonomasivum , quod alii 
dari non potest ; 
nam sunt et alia communia , ut 'pater' , 'omnipotens' . 
furiarum maxima adeo ipsae sunt furiae , ut et unum 
epitheton habeant , et causis consentiant : nam ait de Tisiphone 
furiarum maxima iuxta accubat et manibus prohibet 
contingere mensas ; 
quod etiam hae faciunt et inferentes 
Troianis famem et praenuntiantes . 
alii dicunt ideo adsumpsisse sibi 
furiae nomen harpyiam , ut terreat . 
Italiam cursu petitis ex his quae norunt fidem dicendis 
accommodant : id est ex hoc mihi fidem habebitis futurorum , si 
praecedentia vera sunt . 
datam fatis concessam . 
quam vos dira fames ut Varro in secundo divinarum 
dicit , oraculum hoc a Dodonaeo Iove apud Epirum acceperunt : quod 
modo dixisse fingit harpyias . 
sed tamen colorate tangit historiam 
dicendo 'quae Phoebo pater omnipotens' . 
nostraeque inivria 
caedis quidam 'iniuriam' pro 'vindictam' accipiunt . 
et harpyia ista 
mentitur : nam inminens Troianis fatalis est fames . 
ambesas undique esas , hoc est rotundas : maiores enim 
nostri has mensas habebant in honore deorum , panicias scilicet . 
refugit non metu : nec enim minantibus convenit : sed 
ne posset rogatu placari . 
gelidus derigvit id est gelidus factus deriguit . 
nec iam amplius armis subaudis 'usi sunt' ; 
nec enim 
potest esse ab inferioribus zeugma , quod plerumque fit , ut ei per 
omnia unus sermo sufficiat , ut Troiugena , interpres divum , 
qui numina Phoebi , qui tripodas , Clarii laurus , qui 
sidera sentis pro omnia 'sentis' intellegis . 
plerumque aliud subauditur , 
ut hoc loco , item disce , puer , virtutem ex 
me verumque laborem , fortunam ex aliis subaudis 'opta' ; 
nam fortuna ex aliis non discitur . 
sed votis precibusque duplici ratione placantur numina , 
aut votis aut precibus : unde est Iunonis magnae primum 
prece numen adora , Iunoni cane vota libens . 
ivbent volunt , 
ut infandum regina iubes renovare dolorem . 
Terentius 
iubeo Chremetem . 
sive deae quia divinant . 
obscenaeque volucres quia 
in his ventris cernebant proluviem . 
bene autem , etiam si aves 
sunt , eas dicit placandas propter pessima omina . 
passis apertis , solutis . 
numina magna hoc est Iovem Minervam Mercurium secundum 
Samothracas , ut penatibus et magnis diis . 
ita autem 
invocat , ut 'magna' dicat . 
meritos congruos , id est expiatorios : 
unde sequitur 'di prohibete minas' . 
indicit sacrorum verbo usus 
est ; 
nam supplicationes et dies festi indici dicebantur . 
dii prohibete minas hoc per speciem auguralem quae invocatio 
appellatur non nulli dictum putant . 
invocatio autem est precatio , 
uti avertantur mala , cuius rei causa id sacrificium augurale peragitur , 
ut hic de auspicio harpyiarum invocatione suscepta 'dii prohibete minas' 
et cetera. avertite casum bene , etiam si contingat , casum credit 
esse , non ultionem . 
aut certe ideo 'casum' , †ne si fatales averti non 
possit . 
'casum' autem , id est periculum ; 
nihil est enim fame gravius , 
quod ait postea obscenamque famem , quae prima pericula 
vito . 
Sallustius sin vis obsistat , ferro , quam fame aequius 
perituros. servate pios propter facta sacrificia . 
merito ergo 
servate <nos> 
qui pii sumus , ut quae ne monstra pii paterentur 
talia Troes . 
ventusque gubernatorque vocabat honestius hac elocutione 
per pluralem utimur numerum , licet possit et singularis 
esse . 
medio apparet fluctu iuxta morem cotidianum dixit 'medio' , 
ut si dicamus 'in medio mari naufragium fecit' , cum interdum non 
longe a litore contingit. nemorosa zacynthos insulas Graeciae 
commemorat . 
hae omnes insulae Graeciae sunt , quas Homerum secutus 
mutatis tantum coniunctionibus de Graeco in Latinum transtulit . 
'nemorosa' autem u(lh/essa *za/kunqos commemorat . 
sameque Cephalleniae civitas est ista : nam Samos in Asia 
est . 
neritos mons Ithacae . 
effugimus transimus celeriter . 
laertia regna inrisorie , 
cum praemiserit scopulos , ut inmania saxa , vestras , 
Eure , domos . 
leucatae nimbosa cacumina montis Leucata mons est 
altissimus , prope paeninsula , in promunctorio Epiri iuxta Ambraciam 
et sinum et civitatem , quam Augustus Nicopolim appellavit victis 
illic Antonio et Cleopatra . 
ibi et templum Actiaco Apollini constituit 
et ludos Actiacos : unde nunc Vergilius in honorem Augusti 
quae ipse fecit dat eius origini ; 
nam Aeneam illic dicit ludos celebrasse , 
ut alibi inducit Aeneam promittentem templum Apollini , 
quod fecisse constat Augustum , ut tum Phoebo et Triviae 
solido de marmore templum constituam . 
sane de hoc 
Leucate amatores se in mare ad excludendum amorem praecipitare 
dicebantur : ut Sappho †quae his inde desiluit . 
hic locus vocatur 
†allo . 
hoc autem plenius ubi Damon in bucolicis loquitur invenies . 
nimbosa cacumina semper enim , quamvis aliis caeli partibus serenis , 
Leucatae montis cacumen nubibus tectum est . 
et formidatus nautis aut quod locus hostilis ; aut propter 
asperitatem locorum , quia saxosa sunt ; 
aut , ut quidam volunt , quia 
moris erat aliquem ei de nautis immolari , ac per hoc qui formidaretur . 
aperitur apollo nauticum verbum , quotiens cedente eo quo inpeditur 
aspectus , aliquid patescit , ut portusque patescit iam 
propior . 
hunc petimus occurrebat : cur formidatum petitis ? 
ideo 
intulit 'fessi' . 
vel quia hiemis inminebat adventus : nam ideo et parvae 
urbi successit , quia terra erat hostilis , aut ideo hostili terrae , quia 
erat parva. parvae urbi Ambraciae scilicet . 
'parvae' autem in 
adulationem Augusti dictum ; 
nam hanc Augustus diruit primo , quod 
ei bello Actiaco fuisset inimica : 'parva' ergo quam parvam fecerat 
Caesar . 
sed post eam instauravit et appellavit Nicopolim . 
insperata tellure an quia saxosa loca ; 
an quia per medios 
hostes navigaverant ; 
an quia tempestate ; 
an quia [cum] Graeca ? 
nam 
ideo et 'potiti' sequitur. tellure potiti 'potior' et 'illa re' dicimus 
et 'illius rei' : sed per septimum casum in usu est , per genetivum 
figurate ponitur . 
Sallustius ut prius quam legatos conveniret 
Adherbalis potiretur . 
legimus et per accusativum , sed 
uti non possumus : Terentius patria potitur commoda . 
lustramurque iovi aut 'lustramur' , id est purgamur , ut 
Iovi sacra faciamus ; 
aut certe 'lustramur Iovi' , id est expiamur . 
piaculum enim commissum fuerat tauro in Thracia immolato , ut 
diximus supra , et licet multa fuissent secuta sacrificia , intellegebatur 
tamen adhuc numen iratum non desinentibus malis . 
sciendum sane moris fuisse , ut piaculo commisso ludi celebrarentur : 
nam cum Romani iracundia matris deum laborarent et eam nec 
sacrificiis nec ludis placare possent , quidam senex statutis ludis 
circensibus saltavit , quae sola fuit causa placationis : unde et natum 
proverbium est omnia secunda , saltat senex . 
quamvis hoc et 
alio ordine et alia ex causa narratur †sttotian . 
aut 'lustramur Iovi' , 
quia supra dixerat ipsumque vocamus in partem praedamque 
Iovem et postea poena harpyiarum secuta est : ergo quoniam 
non ad iustum sacrificium Iovem invocaverint , ideo illi piaculum solvunt ; 
hoc est enim 'diis lustrari' , offensa eorum liberari . 
sane 'lustramur' 
apto verbo usus est mentionem ludorum facturus ; 
horum enim 
certaminum sacra celebratio lustrum vocatur : lustrato enim populo dii 
placantur . 
votisque] dubium est utrum faciendis an solvendis votis . 
votisque incendimus aras id est vota facientes . 
dubitatur vero 
utrum Iovis aras , an Veneris dixerit . 
Varro enim templum Veneri 
ab Aenea conditum , ubi nunc Leucas est , dicit : quamvis Menander et 
Turpilius comici a Phaone Lesbio id templum conditum dicunt . 
qui 
cum esset navicularius , solitus a Lesbo in continentem proximos quosque 
mercede transvehere , Venerem mutatam in anuis formam gratis 
transvexit : quapropter ab ea donatus unguenti alabastro cum se †in 
dies inditum ungueret , feminas in sui amorem trahebat , in quis fuit una , 
quae de monte Leucate cum potiri eius nequiret abiecisse se dicitur : 
unde nunc auctorare se quotannis solent qui de eo monte iaciantur in 
pelagus . 
quidam id fieri propter Leucaten puerum dicunt , quem cum 
Apollo vellet rapere , in mare se proiecit montemque cognominem 
sibi fecit . 
actia litora ut supra diximus , propter Augustum hoc . 
dicit , qui illic ludos statuit agonales , devicto Antonio et Cleopatra . 
patrias palaestras palaestrae usus primum apud Athenienses 
repertus est . 
Troiani autem praeter Dardanum et Teucrum 
etiam ab Atheniensibus originem ducunt : unde et Minervam colunt . 
hinc est in secundo neu populum antiqua sub religione 
tueri 'antiqua' scilicet ab Atheniensibus tradita . 
'Iliacis' ergo 
Atheniensibus , unde Ilienses didicerunt . 
nam et Vestam ideo Troiani 
colunt , quia eadem terra est , terrigenas autem Athenienses nemo 
dubitat . 
fugam tenvisse feliciter navigasse : nam 'tenere' est implere , 
ut ni teneant cursus certum est dare lintea retro , 
id est impleant . 
et potest intellegi secundum communem sensum , 
ob hoc eos lustratos , id est expiatos , ob hoc sacrificasse et ludos 
celebrasse , quia hostiles terras prospera navigatione transierant . 
magnum sol circumvolvitur annum antiqui tempora 
sideribus computabant et dixerunt primo lunarem annum XXX . 
dierum : unde invenitur in aliquibus DCCCC . 
annorum vita , scilicet 
lunarium . 
postea solstitialis annus repertus est , qui XII . 
continet 
menses . 
mox maiore cura annum esse magnum voluerunt omnibus 
planetis in eundem recurrentibus locum , et hic fit , ut supra 
diximus , secundum Ciceronis Hortensium post annos xii DCCCCLIIII 
solstitiales scilicet : bene ergo nunc 'magnum' addidit , ne lunarem 
intellegeres ; 
bene solis nomen , ne , quia dixerat 'magnum' , illum 
planetarum acciperes : de quo varia dicuntur et a Mentore et ab 
Eudoxo et a Ptolomaeo et ab ipso Tullio ; 
nam in libris de deorum 
natura tria milia annorum dixit magnum annum tenere . 
possumus 
tamen accipere , Troianos ibi annum duodecim mensium fecisse . 
aere cavo clipeum aeris cavi , ut pulchra prole . 
'clipeum' hic masculino , at neutro alibi clipeum super 
intonat ingens. magni gestamen abantis paenultima habet 
accentum . 
et hunc Abantem intellegamus occisum cum Androgeo 
apud Troiam , ut mutemus clipeos : sed Vergilius , amans 
inventa occasione recondita quaeque summatim et antiquam contingere 
fabulam , de Abante dixit . 
Abans namque , Lyncei et Hypermestrae 
filius , viribus praestans , cum vicinas civitates subvertisset magnusque 
terror universis esset , diem supremum obiit . 
populi autem quos ille 
devicerat , regno eius infesti , manu facta urbem diruituri muros subiere , 
cumque in eo essent ut iam civitatis potirentur , senex quidam iuvenem 
egregiae formae securum in publico excidio notavit in foro , cumque ex 
eo quaesisset , cur patriae non succurreret , respondit , quod arma non 
haberet . 
tunc senex ei Abantis arma consecrata demonstrat hortatusque 
est ut eis uteretur : quibus tunc sumptis iuvenis properat in aciem . 
hostes vero viso Abantis clipeo fugerunt . 
quidam sane Abantem inventorem 
clipei ferunt . 
postibus adversis figo proprie ; 
figi enim dona dicuntur , ut 
sacra ad fastigia fixi . 
et sciendum inter sacratas res 
etiam dona esse , sicut in libris sacrorum invenitur , quae tamdiu dona 
dici possunt , quamdiu non profanentur : rite ergo dicendo 'Aeneas haec 
de Danais victoribus arma' ostendit clipeum quem dono obtulerat consecratum . 
sciendum tamen hunc clipeum ab Aenea apud Samothraciam 
in templo consecratum , quod poeta per transitum tetigit. rem carmine 
signo 'rem' votum , id est voluntatem . 
'carmine' autem epigrammate . 
et sciendum carmen dici quicquid pedibus continetur : 
nam et hic unum versum carmen dixit , et in bucolicis duo , ut 
tumulo superaddite carmen , Daphnis ego in silvis hinc 
usque ad sidera notus , formosi pecoris custos formosior 
ipse . 
de danais victoribus inrisio est , ut victoresque 
cadunt Danai . 
subaudis autem 'arma consecravit' , vel 
posuit . 
sane hic 'arma' clipeum solum , ut at Lausum socii 
exanimem super arma ferebant . 
linquere tum portus id est post insultationem carminis necessario 
statim fugit . 
aerias arces id est altas . 
phaeacum Corcyram insulam 
dicit , sitam inter Epirum et Calabriam , ubi regnavit Alcinous , 
quam incoluerunt Phaeaces . 
abscondimus nauticus sermo 
est . 
sane mira usus est celeritate , ut ante absconditam quam visam 
insulam diceret . 
portuque subimus chaonio ut 
subeunt muro : nam si 'Chaonios' legeris , non 'Chaonio' , difficilis 
est scansio , non excluso 's' . 
buthroti urbem id est Buthrotium , ut fontem 
Timavi . 
haec autem civitas est in Epiro , cuius pars est Chaonia , 
quae ante Molossia dicta est . 
buthroti urbem] Helenus , filius 
Priami , cum Epirum sacrificaturus applicasset , bos vulneratus manus 
ministrantis evasit . 
et in eo loco ubi bos cecidit urbem ex responso 
constituit , quam a vulnere bovis Buthrotum appellavit . 
posita est autem 
in saxo quod mari cingitur , in quo fons huius naturae esse perhibetur , 
ut , cum mare quietum fuerit , crescat , cum vero fluctibus attollitur , decrescat . 
incredibilis rerum fama incredibilium rerum fama . 
et 
bene non credit : unde et postea interrogat Pyrrhin conubia 
servas ? 
priamidem helenum hoc totum cum admiratione pronuntiandum 
est . 
patrio marito atqui Thebana fuit de Thebis Phrygiis . 
sed aut provinciam pro patria posuit , ut Italiam quaero 
patriam , item Sallustius Hispaniam sibi patriam esse : aut 
certe secundum ius locutus est , quia uxor viri domicilium sequitur , 
iuncta ergo Hectori facta Troiana est ; 
nam et 'cessisse' de iure 
est , cedi enim hereditas dicitur . 
ergo merito dicta est Heleno civi 
nupsisse. cessisse marito sic ait , ut dicimus : ex hereditate paterna 
illud mihi cessit. consuetudinis sane regiae fuit , ut legitimam uxorem 
non habentes , aliquam licet captivam , tamen pro legitima haberent , 
adeo ut liberi ex ipsa nati succederent . 
Pyrrhus hanc 
quasi legitimam habuit et ex ea filium Molossum suscepit . 
postea 
cum vellet Hermionen , Menelai et Helenae filiam , Oresti iam ante 
desponsatam , ducere uxorem , Orestis insidiis in templo Delphici 
Apollinis occisus est . 
verum moriens praecepit , ut Andromache , 
quae apud eum coniugis locum tenuerat , Heleno daretur propter 
supra dictum beneficium , quo eum a navigatione , ceteris 
Graecis navigantibus , quos tamquam vates sciebat tempestate perituros , 
prohibuerat . 
inde factum est , ut teneret regnum privigni , qui successerat 
patri : a quo Molossia dicta est pars Epiri , quam Helenus 
postea a fratre Chaone , quem in venatu per ignorantiam dicitur 
occidisse , Chaoniam nominavit , quasi ad solatium fratris extincti . 
quamvis de hoc nomine etiam aliae causae apud diversos alios inveniantur . 
progredior portu classes et litora linquens hysteroproteron 
in sensu : ante enim linquitur litus et sic a portu proceditur . 
sane securitatem verbo ostendit , dicens 'classes et litora linquens' , 
quippe cum regnum civium peteret . 
aliter in primo exire 
locosque explorare novos. notandum sane finitum esse versum 
participio : quod rarum apud Latinos est , apud Graecos vitiosissimum . 
sollemnes non festas , sed legitimas , anniversarias . 
tristia dona tale est illud quem semper acerbum , 
semper honoratum , sic di voluistis , habebo . 
in luco lucum , ut supra diximus , numquam 
ponit sine religione ; 
nam in ipsis habitant manes piorum , qui lares 
viales sunt : unde in sexto nulli certa domus ; 
lucis habitamus 
opacis . 
et in quinto tumuloque sacerdos ac lucus 
late sacer additur Anchiseo . 
et hic lucus , qui ad reddenda sollemnia 
Hectori et Astyanacti fuerat dicatus. falsi simulati . 
libabat cineri non dixit cuius , sed exin †latinis intellegitur . 
sic et 'manes'. manesque vocabat sacrificiis inani sepulturae 
conciliabat manes Hectoreos . 
et bene in luco , ut diximus supra . 
ad tumulum id est cenotaphion . 
viridi caespite 
herboso . 
geminas unam marito , alteram filio : aut certe illud respicit , 
quia inferi pari gaudent numero , ut ecce duas tibi Daphni , 
superi vero inpari , ut numero deus inpare gaudet : vel 'geminas' 
Diti patri et Proserpinae ; 
†aut quia datae . 
<sane> 
mortuorum arae , 
deorum altaria dicuntur , ut en quattuor aras , ecce duas tibi 
Daphni , duoque altaria Phoebo : quamvis hoc frequenter poeta 
ipse confundat . 
lacrimis sacraverat hoc tantum , ut causam lacrimarum 
haberet . 
monstris ut monstris : rebus scilicet insperatis . 
et hoc ad 
Andromachen refertur , quae putat monstrum : aut certe 'monstris' , quod 
tunc advenerat Aeneas , cum illa manes invocaret et eum crederet esse 
defunctum . 
derigvit visu in medio dum me cernit , obstipuit : aut 
antequam nos manifestius videret . 
calor ossa reliquit id est 
extimuit , ut solvuntur frigore membra . 
verane te facies ordo est , o nate dea , adfersne te mihi , 
vera facies , verus nuntius ? 
et opportunum principium feminae , quam 
incertam timor fecerat . 
verus mihi nuntius adfers quidam sic exponunt : 
'adfers' pro adfereris , id est vivus mihi nuntiaris . 
vivisne et secundum muliebrem adfectum , sicut supra 
dictum est , interrogat , et bene suspicatur : nam et inferis sacrificat , 
et in luco , in quo habitant manes . 
hector ubi est hoc ad Aeneae pertinet gloriam , ut ab 
Hectore numquam discessisse videatur . 
sentit autem hoc : si umbrae 
videntur in sacris , cur non eorum magis quibus sacrificatur ? 
dixit lacrimasque effudit bene postquam ad mentionem Hectoris 
ventum est , tacuit et flevit . 
furenti insolabiliter et inpatienter dolenti . 
turbatus lugente scilicet Andromache . 
Cato ait verba tertiato 
et quartato quempiam dicere prae metu. hisco hiscere 
est hiare , nec loqui posse . 
vel 'hisco' hic loquor . 
vivo equidem hoc †enim et hos legendum est. vivo equidem 
ac si diceret : si tamen vita est infeliciter vivere . 
nam vera vides propter illud 'verane te facies' ? 
hev disiungendum ab interrogatione , ut separatim luctuosa 
vox audiatur . 
casus hic 'eventus' , ut tot casibus actos : 
alibi 'periculum' . 
deiectam conivge tanto pa/qos per conparationem 
virorum factum. excipit signate locutus est , quia 'deiectam' 
dixerat ; 
excipiuntur enim quae cadunt . 
digna congrua et priori conveniens . 
hectoris andRomache si 'Andromache' , sequentibus 
iunge : si 'Andromachen' , superioribus . 
sed cum supra Heleno nuptam 
dixerit , cur hic Hectoris dixit ? 
sed ipse quaestionem solvit dicendo 
'incredibilis'. conubia servas tenes , ut et nunc 
servat honos sedem tuus ossaque nomen : aut certe obtines , ut 
servantem ripas . 
Aut quia audierat nuptam Heleno . 
servas pro 
servasti . 
deiecit vultum decenter , quia de concubitu admonita est . 
demissa humili , tenui . 
et verecunde , quia de Pyrrho dictura est . 
o felix] <bene> 
ad interrogata non respondet. o felix 
bene et virginitatem laudat et mortem , ut ostendat se invitam 
Pyrrhi pertulisse conubium et esse superstitem suis miseriis . 
priameia virgo] quia notum est nomen , omisit. priameia virgo 
Achilles dum circa muros Troiae bellum gereret , Polyxenam visam 
adamavit et conditione pacis in matrimonium postulavit . 
alii dicunt , 
quod , cum ad redimendum corpus Hectoris ab Achille etiam ipsa 
cum patre venisset , adamata est. quam cum Troiani fraude promisissent , 
Paris post Thymbraei Apollinis simulacrum latuit et venientem 
Achillem ad foedus missa vulneravit sagitta . 
tum Achilles 
moriens petiit , ut evicta Troia ad eius sepulcrum Polyxena immolaretur : 
quod Pyrrhus implevit . 
et alius ordo fabulae huius : cum 
Graeci victores in patriam vellent reverti , e tumulo Achillis vox dicitur 
audita querentis , quod sibi soli de praeda nihil inpertivissent . 
de qua 
re consultus Calchas cecinit , Polyxenam Priami filiam , quam vivus 
Achilles dilexerat , eius debere manibus immolari ; 
quae cum admota 
tumulo Achillis occidenda esset , manu Pyrrhi aequanimiter mortem dicitur 
suscepisse . 
invenitur enim apud quosdam quod etiam ipsa Achillem 
amaverit , et ea nesciente Achilles fraude et insidiis sit peremptus . 
ante alias ideo felicior , quia virgo extincta est . 
una ante 
alias 'ante alias' hic absoluto iunxit , ut fida ante alias . 
iungitur tamen et conparativo , ut scelere ante alios inmanior , 
et superlativo , ut ipse ante alios pulcherrimus 
omnes . 
hostilem ad tumulum quia grande est mortis solatium 
praemissus hostis interitus . 
Troiae sub moenibus altis solatium dedit 
mortuae , quod licet ad hostilem tumulum , sed in ore patriae perierit ; 
unde duplex felicitas , quod et virgo et in patria meruerit interire . 
ivssa mori hoc est ex praecepto Achillis , quam ad tumulum 
suum iussit occidi . 
sortitus quia captivi et praeda inter victores 
sorte dividebantur , ut est et praedae dicere sortem . 
nec victoris eri tetigit captiva cubile singula habent 
enfasin suam : nam parum erat dominum dicere , nisi et victoris 
adderet fastum ; 
'tetigit' non ascendit ; 
nec genialem lectulum , sed 
'cubile' . 
nec victoris eri et reliqua . 
merito ergo 'felix' quae sola 
morte tot poenas refugit . 
tetigit captiva cubile 'tetigit' non cum 
fiducia coniugali ascendit , sed ut solent captivae dominorum toros paventes 
leviter contingere . 
diversa per aequora vectae tamquam parum fuerat , patriam 
incensam . 
stirpis achilleae cum magno dolore dictum 'Achilleae' , quia 
ab eo Hector occisus est . 
et idem bis dixit. fastus superbiam . 
et 
est quartae declinationis ; 
nam liber , qui dierum habet conputationem , 
secundae declinationis est : unde erravit Lucanus dicendo 
nec meus Eudoxi vincetur fastibus annus (10.187) . 
servitio enixae tulimus hoc est pertulimus , donec in 
servitio positae eniteremur . 
et bene plurali utitur numero ad excusandum 
pudorem . 
ledaeam hermionen id est Ledae neptem , Tyndarei 
uxoris , quam Iuppiter in cygnum mutatus gravidam fecit , quae ovum 
peperisse dicitur , unde nati sunt Helena , Castor et Pollux . 
lacedaemoniosque 
hymenaeos cum ingenti felle , ac si diceret : infelices 
maritis semper , ut Paridi et Deiphobo . 
transmisit habendam erili voluntate , non lege coniugii : 
vel quia inter captivos matrimonio fides non stabat : unde et 'habendam' 
dixit . 
et 'transmisit' , quia alii tradidit , quidam 'permisit' accipiunt . 
ereptae conivgis hanc Hermionen quidam dicunt , cum Oresti 
esset desponsata , post a Menelao apud Troiam admirante virtutem 
Pyrrhi , esse illi promissam . 
alii dicunt a Menelao quidem apud Ilium 
Pyrrho desponsatam , sed a Tyndareo Oresti , morante apud Troiam 
Pyrrho , ut quidam promissam , ut quidam coniunctam tradunt : quam 
cum Pyrrhus , confisus voluntate Menelai , armatus multitudine rapuisset , 
ab Oreste insidiis interfectus est . 
si ergo Orestes eam uxorem non 
duxerat , cur 'coniugis' posuit ? 
sic ergo intellegendum est , quam sperabat 
coniugem , ut in secundo et gener auxilium , cum adhuc 
sponsus esset . 
scelerum furiis matricidio scilicet . 
Orestes enim , Agamemnonis 
filius , cum interfecto patre a Clytemestra coniuge et adultero 
Aegistho ipse subtractus periculo esset , apud Strophium , patrem 
Pyladis , educatus est . 
qui cum adolevisset cum amico Pylade , tam 
Aegisthum quam matrem peremit : ob quam causam furiis agitatus est 
nec ante furore liberatus , quam pervenisset in Tauricam regionem , ubi 
soror eius Iphigenia , subducta a Diana apud Aulidem sacrificio , templo 
Dianae praeerat et more gentis deae hospites immolabat . 
ibi cum ad 
aras pertractus esset , ut tamquam hospes occideretur , agnitus a sorore 
subtractus est morti : post , accepto responso , sublato Dianae simulacro , 
sororem reduxit in Atticam , ubi in honorem conservati numinis Tauropolin 
appellavit. agitatus stimulatus . 
Cicero in Rosciana 
agitari et perterreri furiarum taedis ardentibus . 
excipit dolo interficit , ut aemulus exceptum 
Triton . 
patrias aras alii Achilleas intellegunt ; 
[aut quod ibi 
Achilles occisus sit] nam Pyrrhus , ut in historia legimus , occiso 
patre in templo Apollinis Thymbraei reversus ad patriam , in numinis 
insultationem in templo eius Delphico aras patri constituit et 
illic ei coepit sacrificare : [neque enim aut Pyrrhus , aut Apollo Delphis 
oriundi sunt] . 
alii 'patrias' Apollineas volunt a Patris , Achaiae 
civitate , in qua Patrius Apollo colitur . 
nec debemus quaerere , cur 
non Delphicas dixerit , quia epitheta in alieno negotio plerumque 
alia ponuntur , ut in quarto Italiam magnam Gryneus 
Apollo , Italiam Lyciae iussere capessere sortes , cum a 
Delio tantum eum constet accepisse responsa . 
sunt qui dicunt ab 
Aesculapio aras Apollini statutas 'patrias' nominatas . 
alii in templo 
Apollinis dicunt aram fuisse inscriptam *p*a*t*r*i*o*u *a*p*o*l*l*w*n*o*s 
ab hoc , quod Icadius , Apollinis et Lyciae nymphae filius , cum in adultam 
aetatem venisset , primo regionem in qua natus erat a matre 
Lyciam nominavit , deinde in ea urbem Apollini condidit , sortes et cortinam 
consecravit , et , ut illum patrem esse testaretur , Patara cognominavit . 
inde cum Italiam peteret , naufragio vexatus delphini tergo exceptus 
dicitur ac prope Parnasum montem delatus patri Apollini templum 
constituisse et a delphino locum Delphos appellasse , aras deinde 
Apollini tamquam patri consecrasse , quas ferunt vulgo patrias dictas . 
hinc ergo et delphinum aiunt inter sacra Apollinis receptum ; 
cuius rei 
vestigium est quod hodieque quindecimvirorum cortinis delphinus in 
summo ponitur et pridie quam sacrificium faciunt , velut symbolum delphinus 
circumfertur , ob hoc scilicet , quia quindecimviri librorum Sibyllinorum 
sunt antistites , Sibylla autem Apollinis vates et delphinus 
Apollini sacer est . 
invenitur tamen apud Cornificium Longum , Iapydem 
et Icadium profectos a Creta in diversas regiones venisse , Iapydem 
ad Italiam , Icadium vero duce delphino ad montem Parnasum , et 
a duce Delphos cognominasse , et in memoriam gentis , ex qua profectus 
erat , subiacentes campos Crisaeos vel Cretaeos appellasse , et aras constituisse . 
reddita more veteri pro 'data' accipiendum est : 're' ergo 
abundat . 
Ennius annalibus ad illa reddita nuptam , et alibi isque 
dies post aut Marcus quam regna recepit pro accepit . 
aut 
'reddita' , quod Heleno debebatur imperium. cessit pars heleno 
per privignum , ut diximus . 
chaonios cognomine campos Epirum campos non habere omnibus 
notum est , sed constat ibi olim regem nomine Campum fuisse eiusque 
posteros Campylidas dictos et Epirum Campaniam vocatam , sicut 
Alexarchus , historicus Graecus , et Aristonicus referunt . 
Varro filiam 
Campi Campam dictam , unde provinciae nomen ; 
post vero , sicut dictum 
est , Chaoniam ab Heleno appellatam , qui fratrem suum Chaonem , vel 
ut alii dicunt comitem , dum venaretur occiderat . 
alii filiam Campi 
Cestriam ab Heleno ductam uxorem , et <eum> 
de nomine soceri Campos , 
de nomine Chaone Chaonas dixisse . 
Troiano a chaone licet superius causa huius nominis dicta 
videatur , tamen quidam dicunt hunc Chaonem pro omnium incolumitate , 
cum pestilentia laborarent socii Heleni , ex responso immolandum 
se obtulisse , unde in honorem eius Epirum , quae Campania dicebatur , 
Chaoniam nominatam . 
alii dicunt , [quod] cum Helenus cum Pyrrho 
ab Ilio navigaret et tempestate iactarentur , Chaonem , unum e Troianis , 
amicum Heleni , vovisse , ut , si illi periculum evasissent , se pro eorum 
incolumitate interimeret : qui se , postquam illi evaserunt , sicut promisit , 
occidit : unde factum est , ut ex eius nomine Helenus , adeptus regnum , 
Epirum Chaoniam nominaret . 
dixit nominavit , ut 
fluvium cognomine Thybrim diximus et Italiam dixisse 
ducis de nomine gentem . 
pergamaque 'Pergama' legendum , non ut plerique 'Pergameam' , 
qui per inperitiam contra metrum sentiunt . 
decipiuntur 
autem dum utrumque derivativum volunt , cum sit 'Pergama' principale . 
<sed tibi> 
qui cursum venti servat hunc ordinem , ut a 
sui persona incipiens mox quaerat alienam , ut sed vos qui 
tandem , quibus aut venistis ab oris . 
et hoc totum cum admiratione 
dictum est . 
qui venti id est tam prosperi . 
quae fata 
tam nobis felicia . 
quis deus ? ? qui praestitit , ut te videre possemus . 
tale 
est et illud Aeneae ad Didonem adulatorium hinc me digressum 
vestris deus appulit oris . 
ignarum aliud disponentem . 
puer ascanius filius , quia Graeci pai=das etiam filios dicunt . 
superatne vivit . 
sane nove dictum est et caret exemplo , ut 
pauca in Vergilio . 
alii dicunt 'superat' superstes est : sed 'superstes' 
praesentem significat , ut Cicero in Mureniana suis 
utrisque superstitibus , id est praesentibus . 
quem tibi iam Troia hemistichium nec in sensu plenum . 
sunt autem duo talia , hoc et concessere deum : quem 
quidam ita conplevit concessere deum profugis nova moenia 
Teucris . 
amissae cura parentis si 'parentis' Creusae accipis , 
occurrit illud , unde sciebat eam perisse ? 
et alii dicunt potuisse hoc 
vel Heleno divinante cognosci , vel Aenea requirente per Troiam , 
ut implevi clamore vias : sed utrumque viribus caret . 
parentem ergo patriam accipiamus , ut Tullius si tibi patria , quae 
communis omnium parens est , et est sensus 'doletne perditam 
patriam' ? 
animosque viriles atqui supra dixerat 'puer' : sed 'animos 
viriles' ait parentum consideratione . 
inde et in nono de 
ipso ante annos animumque gerens curamque virilem . 
avunculus quidam 'avunculus' humiliter in heroico carmine 
dictum accipiunt . 
incassum fletus et 'longos' et 'incassum' bene addidit , ut 
femineos monstraret adfectus . 
et multum lacrimas ordo est 'lacrimas multum fudit 
inter verba singula' : nam si 'lacrimans' dixeris , quid fudit ? 
et bene 
verba Heleno post Andromacham non dedit , ne frigeret , sicut in libro 
quinto Acestae . 
parvam Troiam simulataque magnis et cetera . 
multi putant , 
Aeneam† 
de ea venisse ad Epirum et ibi haec loca per licentiam poeticam 
esse conficta . 
Varro Epiri se fuisse dicit et omnia loca isdem 
dici nominibus , quae poeta commemorat , se vidisse : unde apparet haec 
non esse fabulata . 
idem etiam Varro Troiam Epiri ab Aenea sive a 
comitibus eius [†byopator] nuncupatam docet , ubi Troiana classis Aeneam 
expectasse sociosque eius castra in tumulis habuisse memoratur , quae ex 
illo tempore Troiana appellantur : unde apparet divinum poetam aliud 
agentem verum semper attingere . 
arentem pro aridum : participium vice nominis . 
agnosco aut cognomine agnosco ; 
aut certe quia reparatam 
audierat Troiam , ut hic incredibilis rerum fama 
occupat aures . 
agnosco] nam ea agnoscimus quae iam pridem 
vidimus. scaeaeque amplector limina portae Scaea 
porta dicta est non a pugnis ante se factis scaevis , id est malis ; 
nam et ante sic dicta est ; 
nec ab itinere ingressis scaevo , id est 
sinistro , quod ingressi non recto eunt itinere , sed sinistro : sed a 
cadavere Laomedontis , hoc est scenomate , quod in eius fuerat superliminio . 
tamen hanc portam ex nece Achillis scaeam appellatam 
volunt. amplector ut amplexaeque tenent postes 
atque oscula figunt : quasi ad Troiam pervenisset . 
teucri pro Teucriadae . 
amplis quod est regiae magnitudinis . 
accipiebat 
pascebat , ut Terentius accipit homo nemo melius neque prolixius . 
avlai pro aulae ; 
et est diaeresis de Graeca ratione veniens , 
quorum 'ae' diphthongos resoluta apud nos duas syllabas 
facit . 
aula autem proprie dicitur quae concluditur porticibus quattuor , 
unde superius 'porticibus' dixit . 
inpositis auro dapibus id est cum inpositas auro dapes 
haberet . 
processit exactus est . 
avrae vela vocant hypallage est pro 
'auras vocant' . 
carbasus utrum aliorum qui navigabant , an ipsorum : et 
utrum 'tumide' , an 'tumidus auster' , ut pallidus Orcus ? 
carbasus 
autem genus lini est , quod abusive plerumque pro velo ponitur . 
sane in numero singulari 'haec carbasus' dicimus , in plurali 'haec 
carbasa' . 
troivgena ac si diceret 'generose' , ut alibi Dardanidae 
magni genus alto a sanguine divum . 
Sciendum tamen , 
sicut veteres auctores adfirmant , peritissimos auguriorum et Aeneam et 
plurimos fuisse Troianos . 
non nulli autem dicunt a Marsya rege 
missos e Phrygia regnante Fauno , qui disciplinam auguriorum Italis 
ostenderunt . 
ergo 'Troiugena' sine dubio auguriorum et divinationis 
peritus est. interpres vaticinator , qui mentem deorum mortalibus 
publicas . 
sed quia 'interpres' generale nomen est , currit per 
species ; 
nam , ut ait Cicero , omnis divinandi peritia in duas partes 
dividitur : nam aut furor est , ut in vaticinantibus : aut ars , ut in 
aruspicibus , [fulguritis sive] fulgoratoribus , auguribus . 
et omnia 
ista ex se pendent , licet propriis finibus contineantur . 
unde Vergilius 
omnia ei dat quem vult perfectum intellegi , ut hoc loco Heleno ; 
item alibi Asilae in decimo cui pecudum fibrae , 
caeli cui sidera parent et linguae volucrum et praesagi 
fulminis ignes . 
Varro autem quattuor genera divinationum dicit : 
terram , aerem , aquam , ignem : geomantis , aeromantis , pyromantis , hydromantis . 
Vergilius tria genera complexus est : per lauros geomantis , 
per sidera pyromantis , per praepetes aeromantis. divum qui numina 
potest et 'interpres divum' distingui . 
sane per omnia zeugma 
est ab inferioribus 'sentis' . 
qui numina sentis qui suscipis numen 
et futura praedicis . 
qui tripodas sentis tripodes mensae fuerunt in templo 
Apollinis Delphici , quibus superinpositae Phoebades vaticinabantur . 
vel quod in eodem templo tripus est cum ossibus et dentibus Pythii 
serpentis. clarii lavrus et hic 'qui sentis' subaudis . 
et Clarium 
oppidum est in finibus Colophoniorum , ubi Apollo colitur : unde 
Apollo Clarius . 
sane quaeritur , utrum 'Clarii' geminandum sit 'i' . 
et sciendum aliter non procedere : nam 'cla' brevis invenitur , ut 
Statius nec Clarias hac luce fores Didymaeaque quisquam . 
per laurus autem oraculum intellegimus . 
qui sidera sentis qui 
es peritus astrologiae . 
et volucrum lingvas qui es augur oscinum . 
et 
praepetis omina pinnae praepetes sunt quae secundo auspicio ante 
eum volant qui auspicatur. aves autem aut oscines sunt , aut praepetes : 
oscines quae ore futura praedicunt , praepetes quae volatu 
augurium significant , cum sunt prospera . 
sed praepetes aut superiora 
tenent , et praepetes vocantur : aut inferiora , et dicuntur inferae ; 
praepetes autem ideo , quia omnes aves priora petunt volantes . 
fare age hortantis est 'age' , id est dic celeriter . 
et est 
ordo 'Troiugena , fare age , quae prima pericula vito , quidve sequens 
tantos possim superare labores' . 
cetera per parenthesin dicta sunt . 
namque omnem cursum hypallage est : nam non omnem cursum 
prospera dixit religio , sed omnis religio dixit prosperum 
cursum . 
cuncti divi quia quicquid audivit a diversis ad Iovem 
recurrit , ut diximus supra quae Phoebo pater omnipotens , 
mihi Phoebus Apollo praedixit . 
numine autem oraculo 
significat . 
repostas pa/qos pro 'repositas' , id est longe positas , 
remotas . 
novum magnum , more suo . 
prodigium canit prodigium , portentum et monstrum 
modico fine discernuntur , sed confuse pro se plerumque ponuntur . 
Varro sane haec ita definit : ostentum , quod aliquid hominibus 
ostendit ; 
portentum , quod aliquid futurum portendit ; 
prodigium , 
quod porro dirigit ; 
miraculum , quod mirum est ; 
monstrum , quod monet. tristes iras deorum scilicet , propter 
iniurias suas . 
obscenamque famem aut quae homines etiam ad obscena 
conpellit , ut malesuada Fames : aut certe , quam obscena 
avis praedixerat . 
quae prima pericvla vito ? 
quidve 
sequens tantos possim superare labores duo petit : quemadmodum 
aut periculis careat , aut quibus consiliis par esse et laboribus 
possit . 
et totum hoc per interrogationem legendum est . 
<quidve]2 
sequens quid observans . 
tantos quantos harpyia praedixerat . 
de more scilicet sacrificantum . 
exorat pacem divum aut de sacrificantum more requirit , 
utrum tempus consulendi esset ; 
nam et hoc vehementer quaeritur , 
ut in sexto cum virgo poscere fata tempus ait ; 
aut certe , 
quod et melius est , de sacrificantum more ante nefas expiat ab 
harpyia praedictum , et sic venit ad vaticinationem . 
ut autem hic 
expiatam famem intellegamus sequens efficit locus , ut aderitque 
vocatus Apollo , cum constet , nisi in hoc intellexeris 
loco , famis causa nusquam invocatum esse Apollinis numen . 
dubitationem 
autem in hoc loco 'exorat' facit ; 
nam 'orare' est petere , 
'exorare' impetrare : ergo impetrat pacem aut ad inquirendum tempus , 
aut ad mitigandum famis periculum . 
vittasque resolvit 
in ratione sacrorum par est et animae et corporis causa : nam plerumque 
quae non possunt circa animam fieri fiunt circa corpus , ut 
solvere vel ligare , quo possit anima , quod per se non potest , ex 
cognatione sentire . 
inde est unum exuta pedem vinclis 
in veste recincta . 
bene ergo Helenus cuncta corporis solvit , 
ne qua parte animo religato ad numen accedat . 
sacrati capitis diis et vaticinationibus dicati . 
multo numine multa veneratione numinis. suspensum si 
'suspensus' , ipse numinis plenus ; 
si 'suspensum' , me sollicitum et 
attentum . 
deinde canit post peracta sollemnia . 
nate dea ordo est 'nate dea pauca tibi expediam dictis ; 
prohibent nam cetera parcae scire Helenum , farique vetat Saturnia 
Iuno' : omnia , inquit , vates novit , sed non omnia permittitur dicere , 
fatis prohibentibus ; 
etiam ex his quae novi , multa me vetat dicere 
Iuno Saturnia . 
maioribus caelestibus , propter sideris cursum , 
cuius fuit explanatio per Creusam . 
maioribus avspiciis] [ergo] maiora 
sunt , quibus praeter tripudium auspicari ius est neque precatio 
adhibetur , sicut hoc loco nullum deum precatur Aeneas . 
aut in his versibus 
'nam te maioribus ire per altum auspiciis' et reliqua 'auspiciis' , quia 
auspicia maiora , aut maioribus dicuntur , quibus augurium avium aliarumque 
rerum eripitur , ut puta , si parra vel picus auspicium dederit , 
et deinde contrarium aquila dederit , auspicium aquilae praevalet . 
ergo 
quia notum est esse apud augures auspiciorum gradus plures , et augur 
loquitur auguriorum perito , ideo 'maioribus auspiciis' dixit . 
auspicium 
autem est volatus avium , qui indicat agendum vel omittendum esse 
quod quis coeperit ; 
dictum ab ave inspicienda quasi avispicium. per 
altum per limitem fortunae superioris . 
sortitur] id est sorte decernit vel sortitione distribuit . 
sortitur disponit , ordinat . 
et bene adlusit quasi Apollinis sacerdos , 
cuius propriae sunt sortes . 
volvitque vices definitio fati 
secundum Tullium , qui ait fatum est conexio rerum per aeternitatem 
se invicem tenens , quae suo ordine et lege variatur 
ita tamen , ut ipsa varietas habeat aeternitatem . 
et hic 
'vices' vicissitudines , alibi pericula , ut vitavisse vices 
Danaum . 
pauca tibi e multis duo se dicit esse dicturum , quemadmodum 
possit tute navigare , et quibus signis Italiae regna cognoscat . 
hospita aequora vicina ; 
nihil enim nobis hospitio esse 
vicinius constat . 
avsonio portu ut in Ausonia , quasi in portu et in litore , 
conquiescat . 
prohibent nam cetera scire hic distinguendum ; 
et est 
sensus 'cetera te scire non sinunt fata , Helenum vero Iuno prohibet 
dicere etiam ea quae audire poteras' , et vacat 'que' , ut solet 
frequenter . 
male autem sentiunt qui distingunt 'scire Helenum' , 
cum legerimus in Lucano venit aetas omnis in unam 
congeriem miserumque premunt tot saecula pectus (5.177) , item 
alibi nec tantum prodere vati quantum scire licet (5.176) . 
et adeo repletus numine novit omnia sacerdos , ut refrenetur ad 
certa dicenda : nam dicendo 'Helenum farique vetat Saturnia Iuno' 
ostendit praemissum ad Aeneam pertinere ; 
aliter suum non interponeret 
nomen . 
prohibet autem scire mortem patris ad augendum 
inopinatum dolorem ; 
tempestatem ab Aeolo inmissam ; 
amorem Didonis , 
in quo et gaudium quidem est , sed quod inprovisum vile 
creditur . 
et si sciret Aeneas , se de Africa exiturum , non facile 
Didonis consentiret amoribus . 
novimus autem hoc Iunonem agere , 
ut , si possit fieri , regnum Italiae Libycas averteret 
oras . 
inopinatum vero dolorem etiam Aeneas conqueritur , ut 
nec vates Helenus , cum multa horrenda moneret , hos mihi 
praedixit luctus . 
ignare pro 'ignarus' , casus pro casu : dicit autem ignarum 
fati . 
Persius censoremve tuum , vel quod trabeate 
salutas . 
longa procul non situ , quam paene videt : sed necessitate 
fatali . 
significat autem difficilem circuitum. via invia Aeneae 
scilicet . 
trinacria quae Latine Triquetra dicitur , quam multi 
Trinacriam dicunt , sub hac differentia , ut quotienscumque Sicilia significatur , 
Trinacria totum per 'r' dicatur , quotiens Sicula , per unam 'r' 
ut Trinacia cernitur Aetna . 
lentandus aut lente 
tibi navigandum est ; 
nam totam Siciliam circumiit : aut 'lentandus 
tibi remus est' , id est flectendus : unde 'lentum vimen' dicimus , id 
est flexile . 
et quidam 'lentandus' nove verbum fictum putant , sed in 
annalibus legitur confricati oleo lentati , paratique ad arma , a 
verbo 'lentor' . 
infernique lacus Lucrinum et Avernum dicit , inter 
quos est spelunca , per quam ad inferos descendebatur ; 
unde eos 
dixit infernos . 
aeaeaeque insula circae qui nunc Circeius 
mons a Circe dicitur , aliquando , ut Varro dicit , insula fuit , nondum 
siccatis paludibus , quae eam dividebant a continenti . 
'Aeaea' autem 
dicta ab aspernantium voce , propter celebratas illic corporum mutationes : 
unde est inaccessos ubi Solis filia lucos . 
'Aeaeae' autem tres sunt diphthongi : nam genetivus est ab Aeaea . 
quidam pro eoa , id est orientalis , quia Solis filia traditur , accipiunt . 
alii non Circe Aeaea , sed insula quae et Aeaea . 
quam tuta possis urbem componere terra ante cuncta 
lustrabis , quam possis urbem tuta terra componere . 
'tuta' autem 
propter Thraciae et Cretae discrimina . 
signa tibi dicam deest 'ergo' . 
et notandum quia non 
eo ordine , quo promiserat , dicit ; 
ante enim dicit de civitate condenda , 
sic de tuta navigatione . 
secreti ad fluminis Tiberini . 
litoreis litus dicitur 
quicquid iuxta aquam est : unde nunc ripam fluminis litus vocavit . 
sus naturaliter longa est , licet in genetivo corripiatur , 
ut 'bos' 'pes' 'res' 'spes' . 
de hac autem sue alii dicunt secundum 
Vergilium quod in Italia inventa sit , alii , quod secum eam more 
navigantum Troiani portaverint et oraculo cognoverint ibi esse condendam 
civitatem , ubi sus illa post fugam fuisset inventa . 
dicitur 
ergo in Campaniam fugisse et inventa in Laurolavinio : a qua Ascanius 
post Albae nomen inposuit . 
triginta capitum fetus enixa prodigiale est hoc , quo 
significatur triginta annis regnaturus Ascanius . 
albi circum ubera nati Varro dicit etiam hoc signi fuisse , 
quod , cum etiam alterius coloris porci in fetu huius porcae fuerint , albi 
tantummodo circa ubera sint reperti . 
is locus urbis erit id est in ipsa regione : nam et Lavinium 
et Alba longe a litore sunt . 
requies errorum scilicet : alioquin bello 
conflictatus est . 
horresce pro 'horrueris' , vel pro 'horrescas' , id est timeas . 
viam id est rationem : et non dicit , quia etiam profutura 
est fames , ut haec erat illa fames : haec nos suprema 
manebat exitiis positura modum . 
aderitque vocatus 
apollo nunc 'vocatus' , quia , ut supra diximus , expiatorium 
fecit sacrificium . 
has autem terras quasi ostendentis est : nec enim Calabria 
ab Epiro longo distat spatio . 
nostri aequoris Epirotici , quo Calabriae litus adluitur . 
malis grais aut a persona Aeneae epitheton est , aut ad discretionem 
malorum et bonorum . 
a multis sane amphibolia putatur ; 
potest enim aut catholicon esse epitheton Grais , vel eis habitantibus 
Grais , qui mali sunt , ut est illud saepe malae legere novercae . 
hic et narycii posverunt moenia locri Locri socii 
Aiacis Oilei fuerunt , Epizephyrii et Ozolae . 
sed post tempestatem 
montis Capherei Epizephyrii tenuerunt Bruttios : et hos nunc dicit : 
Ozolae vero tenuerunt Pentapolim ; 
inde est Lybicone 
habitantes litore Locros . 
quin etiam de Ozolis legitur , quod 
delati Tinneiam ulterius accesserint et civitatem condiderint , quae 
nunc Vzalis dicitur . 
Narycii autem a loco dicti sunt provinciae 
suae , Ozolae a putore paludis vicinae . 
alii Narycios Opuntios , eosdem 
et Epicnemidios dicunt ; 
namque prius Naryx , Opus postea dicta , 
eadem autem et Epicnemidia vocatur ; 
est enim Cnemis promontorium , 
in quo Opuntii Locri positi sunt , a quibus originem trahunt qui in 
Italia sunt , et appellantur Epizephyrii , quod Zephyrium promontorium 
vocatur a Graecis , in quo sunt conditi Locri qui in Graecia sunt . 
hi 
vero qui iuxta Delphos colunt Ozolae nuncupantur , sive a foetore draconis , 
quem Apollo interemit , seu quod uxores eorum Veneris ira viris 
suis fuerint foeditate taetri odoris invisae ; 
qui autem Libyam delati 
sunt Nasamones appellantur , ut Cornelius Tacitus refert , oriundi a 
Naryciis , quod ibi invenies ubi ait Lybicone habitantes litore 
Locros . 
sallentinos obsedit milite campos Sallentinum promunctorium 
Italiae est inter Calabriam et Bruttios : nam ut ait Sallustius 
omnis Italia coacta in angustias finditur in duo 
promunctoria , Bruttium et Sallentinum . 
lyctius idomeneus a Lycto , Cretae civitate , unde propter 
supra dictam pulsus est causam . 
ad Italiam venisse ac 
post dicitur in Asiam profectus decessisse . 
alii hunc regressum consedisse 
apud Apollinem Clarium tradunt. ducis meliboei philoctetae 
a Meliboea , civitate Thessaliae , de qua fuit . 
'Meliboei' ergo 
dixit pro 'Meliboeensis' . 
subnixa petilia muro civitas cincta muro modico , ut 
crinemque madentem subnixus rapto potitur . 
'Petilia' dicta vel a)po\ tou= pe/tasqai , id est volare , quod captato 
augurio est condita , vel quod post relictum Ilium , quo ducebatur a 
Graecis , eam petivit civitatem . 
'Petilia' sane numeri est singularis . 
multi ita intellegunt , non 'Philoctetae Petilia' , sed 'Philoctetae muro' ; 
nam ait Cato , a Philocteta , condita iam pridem civitate , murum tantum 
factum . 
alii 'subnixam' ideo accipiunt , quia inposita est excelso 
muro , ut Coelius historicus ait. Philoctetes autem fuit Poeantis filius , 
Herculis comes , quem Hercules , cum hominem in Oeta monte deponeret , 
petiit , ne alicui sui corporis reliquias indicaret . 
de qua re 
eum iurare conpulit , et ei pro munere dedit sagittas hydrae felle 
tinctas . 
postea Troiano bello responsum est , sagittis Herculis opus 
esse ad Troiae expugnationem . 
inventus itaque Philoctetes cum 
negaret primo se scire ubi esset Hercules , tandem confessus est 
mortuum esse . 
inde cum acriter ad indicandum sepulcrum eius 
cogeretur , pede locum percussit , cum nollet dicere . 
postea pergens 
ad bellum cum exerceretur sagittis , unius casu vulneratus est pedem , 
quo percusserat tumulum . 
ergo cum putorem insanabilis vulneris 
Graeci ferre non possent , diu quidem eum pro oraculi necessitate 
ductum tandem apud Lemnum sublatis reliquerunt sagittis . 
hic postea horrore sui vulneris ad patriam redire neglexit , sed sibi 
parvam Petiliam in Calabriae partibus fecit . 
alii eum adductum a 
Graecis ad Troiam ad occidendum sagittis Paridem dicunt , quia etiam 
Paridis mors inter fatalia dicitur fuisse Troiana . 
transmissae quidam 'transmissae' legunt , ut sit praepositio ; 
trans autem adverbium , †ut sit 'transtulit' . 
in litore in Italia scilicet . 
purpureo velare comas subaudis 'cura' aut 'memento' : 
aut certe , quod est melius , 'velare' imperativus sit , non infinitivus . 
honore sacrificio . 
hostilis facies occvrrat quidam Ulixen 
dicunt , alii Diomeden . 
et omina turbet sacrificii ordinem rumpat , quod est 
piaculum . 
significat autem ut dictum est Diomeden , qui 
cum multis casibus adfligeretur , Palladium , quod apud ipsum erat , 
Troianis oraculo iussus est reddere . 
quod cum vellet implere , Aeneam 
invenit sacrificantem : qui , ut supra diximus , sacrificii ordinem 
non rupit , et Palladium Nautes accepit : unde Nautiorum familia 
Minervae sacra servabat . 
sane sciendum sacrificantes diis omnibus 
caput velare consuetos ob hoc , ne se inter religionem aliquid vagis 
offerret obtutibus , excepto tantum Saturno , ne numinis imitatio esse 
videretur . 
et Herculi in templo suo , quia et ipse capite operto est , vel 
quia haec arae ante adventum Aeneae a Iano vel Evandro consecratae 
sint . 
sane quidam dicunt absurde , ab Heleno Diomeden suppressum ; 
sed intellegendum est de industria factum , ne terror iniceretur Aeneae . 
hac casti pii , ut nulli fas casto sceleratum 
insistere limen . 
in religione in observatione perpetua . 
nepotes appellando 'nepotes' gradus futurae cognationis ostendit . 
ast ubi pro postquam ; 
et est temporis adverbium. digressum 
a litore Calabriae . 
angusti rarescent clavstra pelori ideo quia a continenti , 
id est a columna usque ad Pharon tribus milibus distat . 
'rarescent' autem ideo , quia venientibus de Ionio propter curvaturam 
litorum clausae videntur angustiae , quae paulatim propinquantibus 
aperiri videntur . 
pelori promunctorium Siciliae est secundum 
Sallustium , dictum a gubernatore Hannibalis illic sepulto , qui 
fuerat occisus per regis ignorantiam , cum se eius dolo propter angustias 
freti crederet esse deceptum , veniens de Petilia : quamquam 
legerimus , etiam ante Pelorum dictum . 
laeva tibi tellus venientis personam respexit : nam de 
Ionio navigantes si fretum petant , dextrum teneant litus necesse 
est ; 
sin alias , sinistrum . 
aequora circvitu totam enim transiturus est Siciliam . 
haec loca ut etiam Sallustius dicit Italiae Siciliam 
coniunctam constat fuisse : sed medium spatium aut per 
humilitatem obrutum est , aut per angustiam scissum . 
ut 
autem curvum sit , facit natura mollioris Italiae , in quam 
asperitas et altitudo Siciliae aestum relidit . 
quondam 
tria tenet tempora , sicut 'olim' : praesentis , ut quondam 
etiam victis redit in praecordia virtus ; 
praeteritum , ut 
quondam Cretae fertur labyrinthus in altae ; 
futurum 
nec Romula quondam ullo se tantum tellus iactabit alumno . 
tantum aevi longinqua et reliqua . 
parenthesis : nam ordo 
est 'haec loca vi quondam dissiluisse ferunt' . 
aevi longinqua pro 
longi . 
'aevum' pro tempore posuit , ut aevoque sequenti . 
alibi pro 
annis , ut vos o quibus integer aevi sanguis ait . 
dissilvisse ferunt hinc apparet bene dictum unctos 
saluere per utres . 
nam ut 'dissilui' , sic 'salui' facit . 
Cicero 
cum hic de raeda reiecta paenula desiluisset . 
est enim positio 
'salio salis salui' , item in conpositione 'dissilio dissilui' . 
cum protinus continuo : et modo adverbium loci est , alibi temporis 
est , ut protinus aerias Phaeacum abscondimus arces . 
foret ab infinito est : sed modo praeteritum significat 
tempus , quod rarum est ; 
saepius enim futurum significat . 
venit 
medio in medium , ut it clamor caelo . 
hesperium siculo latus abscidit hypallage est : nam 
minora a maioribus segregantur , sed contra dixit . 
abscidit propter 
metrum 'ci' corripuit per poeticum morem . 
interlvit interlabitur , pontus scilicet . 
aestu aestum 
poetae maris angustias artati ideo appellant , quod ibi commotione reciproci 
cursus mare videatur aestuare . 
dextrum scylla latus laevum inplacata charybdis 
de Ionio venientibus . 
Scylla enim in Italia est , Charybdis in Sicilia . 
Scylla autem ipsa Phorci et Creteidos nymphae filia fuit . 
hanc amabat Glaucus , quem Circe diligebat ; 
et quoniam pronior in 
Scyllam fuerat , irata Circe fontem , in quo illa consueverat corpus 
abluere , infecit venenis : in quem illa cum descendisset , pube tenus 
in varias mutata est formas . 
horrens itaque suam deformitatem 
se praecipitavit in maria . 
alii a Glauco , cum sperneretur a Scylla , 
rogatam Circen et iam ita , ut legatur , mutatam dicunt . 
alii a Neptuno 
amatam , cum illa Glaucum amaret , rivalitatis dolore in hoc monstrum 
mutatam. Homerus hanc dicit inmortale monstrum fuisse . 
Sallustius 
saxum esse dicit simile formae celebratae procul visentibus . 
canes vero et lupi ob hoc ex ea nati esse finguntur , quia ipsa loca 
plena sunt monstris marinis , et saxorum asperitas illic imitatur 
latratus canum . 
sane alia Scylla fuit , de qua in bucolicis 
plenius dictum est . 
[legimus etiam nunc nemora ingenti vento , 
nunc litora plangunt . 
si ergo 'plangunt' dicimus , et 'latrant' 
non incongrue posuit.] Charybdis autem in Siciliae parte posita femina 
fuit voracissima , ex Neptuno et Terra genita , quae , quia boves 
Herculis rapuit , fulminata a Iove est et in maria praecipitata : 
unde naturam pristinam servat ; 
nam sorbet universa quae prehendit 
et secundum Sallustium ea circa Tauromenitanum egerit litus . 
de 
hac Cicero in Philippicis ait Charybdis : quae si fuit , 
animal fuit unum . 
obsidet ad transeuntium insidias . 
barathri barathrum 
est inmensae altitudinis nomen : unde sequitur 'sorbet in 
abruptum' : quod Graece ba/raqron dicitur . 
ter gurgite vasto aut 
'ter' pro 'saepe' posuit , finitum pro infinito , aut ter uno die . 
alternos singulos , non omnes simul , ut vix hostem 
alterni si congrediamur habemus ; 
aut 'alternos' vicissim , 
quia accipit , ut vomat , rursus vomit , ut accipiat . 
cohibet spelunca hypallage est in sensu ; 
nam ipsa se 
tenet intra speluncam secundum fabulam . 
trahentem Sallustius quo forte inlata naufragia sorbens 
gurgitibus occultis milia sexaginta Tauromenitana ad 
litora trahit . 
ergo et 'sorbet' et 'trahit' de Sallustio . 
prima nominativus est pluralis a neutro . 
et est Graeca 
figura , ta\ prw=ta a)/nqrwpos . 
pube tenus 'tenus' praepositio ablativa quidem est , sed 
figurate etiam genetivo cohaeret , ut et crurum tenus a mento 
palearia pendent . 
sane gaudet postpositione . 
pistrix si navem 
intellegas , haec pistris huius pistris facit ; 
si de belua , haec 
pistrix , huius pistricis facit . 
commissa luporum coniuncta et coagmentata : ipsa scilicet , 
ut portam quae ducis imperio commissa recludunt . 
et figurate locutus est , ut oculos suffusa . 
est 
autem haec elocutio : postrema , id est ta\ e)/sxata , commissa erat 
luporum utero caudas delphinum , id est commissas habebat . 
et quidam 
volunt 'commissa' dici quae diversa iunguntur . 
praestat melius est . 
cessantem inmorantem , quod sequentia indicant 'longos 
et circumflectere cursus' . 
Terentius si absis uspiam , aut ibi si 
cesses , sed alibi quid illic natus cessat cum Syro . 
informem hic 'quae confusae sit formae' , alibi deformem 
nec sum adeo informis , alibi monstrum informe ingens , 
quod humanam excedat formam . 
caeruleis canibus variavit nunc 'canes' dicendo , cum supra 
dixerit 'lupos' . 
praeterea hinc ostenditur cuncta scire Helenum et iam 
infensam Iunonem , sed prohiberi dicere , ut diximus supra . 
heleno prudentia in homine enim prudentia est , in vatibus fides . 
veris implet oraculis , ut Lucanus atque hominem 
toto sibi cedere iussit pectore (5.168) . 
ivnonis magnae id est supernae ; 
nam legimus 
Iunoni infernae dictus sacer . 
prece numen adora ivnoni cane vota libens his enim 
Iuno praecipue delectatur , id est hymnis et prece . 
cane [autem] 
de historia est ; 
nam et bello Punico matrimi et patrimi cantaverunt 
Iunoni . 
et bene tria posuit quae ad religionem pertinent : precare , vove , 
solve . 
dominam hic abusive dominam Iunonem appellavit , cum proprium 
hoc nomen matris deum sit . 
victor propositi tui effector , ut illi victor ego , et 
Tyrio et reliqua . 
cymaeam urbem sicut Buthroti arcem , 
fontem Timavi . 
Euboea insula est , de cuius civitate Chalcide 
profecti sunt ad novas sedes quaerendas , et haud longe a Bais , qui 
locus a socio Ulixis Baio illic sepulto nomen accepit , invenerunt 
vacuum litus , ubi visa muliere gravida civitatem condiderunt : quae 
res fecundam ostendebat fore rem publicam : et eam Cumas vocaverunt , 
sive ab e)gku/w| , id est praegnante , sive a)po\ tw=n kuma/twn , 
id est undis ; 
nam ku/mata dicuntur . 
'u' autem Latini in 'u' vertunt , 
ut 'Byrria' 'Burria' . 
divinosque lacus consecratos , Avernum et Lucrinum . 
'Avernus' autem in plurali numero 'Averna' facit , ut 'tartarus' 
'tartara' : unde est 'Averna sonantia silvis' . 
sane hic lacus ante 
silvarum densitate sic ambiebatur , ut exhalans inde per angustias 
aquae sulpureae odor gravissimus supervolantes aves necaret : unde 
et Avernus dictus est , quasi a)/ornos . 
quam rem Augustus Caesar 
intellegens , deiectis silvis ex pestilentibus amoena reddidit loca . 
insanam vatem alii magnam dicunt , sed melius deo plenam 
et vaticinatricem intellegimus . 
insanam vatem] quia duo 
genera vaticinandi sunt , aut simplex , ut Heleni , aut per furorem , ut 
Sibyllae . 
vatem] [quia] vates a vi mentis appellatos , Varro auctor 
est. sub ima in ima , ut namque sub ingenti lustrat dum 
singula templo . 
fata canit foliisque notas et nomina mandat tribus 
modis futura praedicit : aut voce , aut scripto , aut signis , id est 
quibusdam notis , ut in obelisco Romae videmus : vel , ut alii dicunt , 
notis litterarum , ut per unam litteram significet aliquid . 
in foliis 
autem palmarum sibyllam scribere solere testatur Varro . 
foliis 
palmae . 
notas litteras . 
nomina verba . 
carmina virgo quia eius responsa versibus scribebantur . 
'virgo' vero Phemonoe dicta est : nam sibylla appellativum est nomen , 
adeo ut Varro quot sibyllae fuerint scripserit . 
sibylla autem 
dicitur omnis puella , cuius pectus numen recipit : nam Aeolii siou\s 
dicunt deos , boulh\ autem est sententia : ergo sibyllas quasi siou= 
boula\s dixerunt . 
inde est magnam cui mentem animumque 
Delius inspirat vates . 
sane sciendum omnia responsa 
sibyllae plus minusve centum contineri sermonibus : unde Vergilius 
ait quo lati ducunt aditus centum , ostia centum , 
unde ruunt totidem voces , responsa sibyllae . 
digerit ordinat , disponit . 
in numerum in ordinem , ut 
continuatio carminum fiat , unde est numeros memini si verba tenerem . 
seclusa pro 'inclusa' : praepositio pro praepositione . 
verso cardine aperta ianua , per periphrasin . 
turbavit ianva frondes non ianua , sed ventus , qui per 
ianuam ingreditur . 
numquam pro 'non' . 
situs positiones et ordines . 
alibi 'situ' vetustate , ut 
en ego victa situ . 
alibi squalore per loca senta situ . 
inconsulti inscii rerum , ignari , sine consilio . 
et consultus 
est qui consulitur , inconsultus qui non accipit consilium . 
inconsulti] sine responso , quibus consultum non esset , ut inconsultos 
incautos dicimus , qui sine consilio aliquid adgrediuntur . 
nequa morae 'nequa' pro 'non' aut 'nulla' , hoc est nullum 
damnum te ex mora fecisse credideris . 
<vi> 
vela vocet valde vocet . 
oracula fata , responsa . 
ipsa canat ne te mittat ad ea quae in foliis notat. volens 
quae velle habet : nam 'volitura' , aut propter asperitatem sermonis 
noluit dicere : aut 'volens' , quia cogi non potest si nolit : <aut]2 
ut in sacrificiis 'uti volens propitiusque' . 
illa tibi Italiae populos et cetera . 
bene haec ad sibyllam 
distulit , quia ipse de cursu tantum interrogatus est . 
et quia 'bella' 
terribile nomen intulerat , statim evadendi spem adiecit 'et quo quemque 
modo fugiasque ferasque laborem' . 
venerata quam tu veneratus sis , vel venerata pro te deos , 
id est rogatis pro te diis . 
haec sunt quae nostra liceat te voce moneri bene 
cum praescriptione , ne falsidicus vel minus peritus postea putaretur 
sacerdos . 
effatus amico est poeta divinus peritiam suam inventa occasione 
semper ostendit ; 
'effatus' ergo verbo augurali usus est , quia scit 
loca sacra , id est ab auguribus inaugurata 'effata' dici : ergo religioso 
verbo voluit uti , qui potuit dicere 'quae postquam vates sic ore est 
fatus amico' . 
'effatio' dicta est pro locutione , quod ubi quid loquimur 
'famur' . 
auro gravia utrum aurea , an quibus non totis aureis addito 
auro pondus accesserit ? 
et gravia 'a' finalitatis ratione producitur , 
sed satis aspere : nam in nullam desinit consonantem , ut 
omnia vincit Amor , et nos cedamus Amori , item 
at tibi Thymbre caput Euandrius abstulit ensis . 
elephanto 
pro ebore posuit : Graece dixit . 
stipat denset : unde stipatores dicuntur qui in navibus 
conponunt , a stipa . 
dodonaeos id est Epiroticos , a civitate Epiri Dodona . 
laudavit a regione , ut vasa Corinthia . 
quidam dicunt ita : ubi aes 
optime fusum , sicut et apud Corinthum : vel 'Dodonaeos' quales sunt 
in templo Dodonaei Iovis . 
haec autem regio in finibus Aetolorum est , 
ubi Iovi et Veneri templum a veteribus fuerat consecratum . 
circa hoc 
templum quercus inmanis fuisse dicitur , ex cuius radicibus fons manabat , 
qui suo murmure instinctu deorum diversis oracula reddebat : quae 
murmura anus Pelias nomine interpretata hominibus disserebat . 
sed 
cum hic ordo oraculorum per multa tempora stetisset , ab Arce latrone 
Illyrio excidi quercus praecepta est ; 
unde factum est , ut postea fatidica 
murmura cessarent . 
narratur et aliter fabula : Iuppiter quondam Hebae 
filiae tribuit duas columbas humanam vocem edentes , quarum altera 
provolavit in Dodonae glandiferam silvam Epiri ibique consedit in 
arbore altissima praecepitque ei qui tum eam succidebat , ut ab sacrata 
quercu ferrum sacrilegum submoveret . 
ibi oraculum Iovis constitutum 
est , in quo sunt vasa aenea , quae uno tactu universa solebant sonare . 
altera autem columba pervenit in Libyam et ibi consedit super caput 
arietis praecepitque ut Iovis Ammonis oraculum constitueretur . 
lebetas ollas aereas . 
Graece dixit ; 
zemas enim vulgare est , non 
Latinum . 
hamis auroque hamis aureis , e(\n dia\ duoi=n . 
'hamis' 
autem catenis vel circulis significat . 
trilicem trino nexu intextam . 
conum insignis galeae a parte totum ; 
nam conus est 
curvatura , quae in galea prominet , super quam cristae sunt . 
coni 
tamen appellationem sciendum a Graeco tractam . 
cristasque comantes 
proprie . 
sicut dictum est Graecorum sic erant , ut deinde 
comantem Androgei galeam . 
et est participium 'comantes' nothum ; 
non enim est verbum 'como' . 
sva dona parenti id est Anchisae . 
'sua' autem congrua 
meritis , apta aetati . 
duces equorum scilicet , quos vulgo agasones vocamus , ut 
effunditque ducem . 
alii duces itinerum accipiunt . 
remigium supplet bene verbo militiae usus est , ut supplementum 
diceret ; 
nam multos in Creta perdiderat . 
velis aptare ivbebat subaudis 'socios' a superioribus . 
et bene servat to\ pre/pon , ut ubique Anchisen inducat iubentem navigationem , 
ut et pater Anchises dare fatis vela iubebat . 
ferenti pro secundo , [sed] vel flanti , vel cum flare coepisset . 
Anchisa bene , cum Veneri libidinem non obicit , dicendo 
coniugium maiorem honorem Anchisae tribuit . 
'Anchisa' autem vocativus 
hic non est Latinus , nam brevis esset 'a' , ut 'o Catilina' : Graecus 
est ergo , de quo valde apud †eos quaeritur quemadmodum 
exeat ab his nominibus , quae in 'es' mittunt nominativum . 
nam 
'Tydides' 'Tydide' facit , ut Danaum fortissime gentis 
Tydide . 
'Atrides' , cum sit simile , 'Atrida' facit , ut Horatius ne 
quis humasse velit Aiacem , Atrida , vetas cur ? tale est ergo 
et 'Anchisa' . 
sane apud Latinos horum nominum causa manifesta 
est : nam nominativum ipsum in 'a' mutant et recipiunt Latinam 
declinationem , ut 'Atrides' 'Atrida' , 'Scythes' 'Scytha' . 
dignate 
digne habite , digne iudicate . 
nam modo non agentis habet , sed 
patientis imaginem ; 
illud est in primo haud equidem 
tali me dignor honore . 
cura deum id est amor , ut alibi Veneris 
iustissima cura . 
bis pergameis erepte rvinis probavit curam 
deorum . 
et sciendum , rhetorica esse argumenta , quae a contrariis 
laudant . 
quod enim supra Anchises infelicitatis putavit , ut 
satis una superque vidimus excidia , hoc iste argumento convertit 
in laudem . 
'bis' autem propter Herculem et Graecos , qui 
expugnavere Troianos . 
ecce tibi aut vacat 'tibi' , ut in Tullio qui mihi accubantes 
in conviviis : aut certe altius dictum est 'tibi' , ac si 
diceret : qui Italiae hanc tantum visurus es partem , non etiam eam 
quam Aeneae fata promittunt . 
aut certe 'tibi' id est quod ad te 
attinet ; 
nam ita veteres ponebant , ut Terentius in adelphis 
en tibi autem : quid est ? 
lupus in fabula . 
et cur haec Aeneae 
non dicit ? 
aut sufficere putat quae illi vaticinatus est , ut retineat illa , 
aut ambobus dicit ad unum loquendo. avsoniae Italiae , a rege 
Ausone . 
arripe invade : illic enim est sacrificaturus . 
et tamen a)nako/louqon est ; 
non enim praemisit 'quamquam 
vicina sit' . 
praeterlabare necesse est praeternaviges . 
et bene 
positum 'necesse est' , ne fatigato longae navigationis denuntiatio dura 
videretur . 
pandit apollo Laurolavinatem agrum significat , ad 
quem venturus est . 
vade ait bis haec est in Vergilio iteratio , ut hoc loco : 
nam cum supra 'compellat' dixerit , intulit modo 'ait' . 
item in 
quinto cum praemiserit fidam sic fatur ad aurem , subiecit 
rursus et sese ostendat in armis , dic ait . 
o felix 
nati pietate latenter ostendit mortem futuram : non enim ait felicem 
vitae longinquitate vel adventu ad Italiam , sed tantum 'nati 
pietate' , quasi qui poterit exsequiarum munus implere . 
provehor sermone progredior , ut ostendunt sequentia . 
demoror avstros id est vos demoror quo minus ventis utamini . 
supremo ultimo : postquam eorum desperabat aspectum . 
picturatas participium sine verbi origine , vel a feminino 
genere derivatum , pro 'pictas' , id est pictura decoratas. avri subtemine 
id est filo quod intra stamen currit , quod Persius 
tramam dixit mihi trama figurae sit reliqua : ast illi tremat 
omento popa venter ? nam male quidam 'subtemen' stamen accipiunt , 
cum stamen de auro esse non possit . 
phrygiam chlamydem aut acu pictam : huius enim artis 
peritos Phrygiones dicimus secundum Plautum ; 
in Phrygia enim 
inventa est haec ars : aut ob hoc addidit 'Phrygiam' , quasi per quam 
patriae memoria retineretur . 
nec cedit honori id est tanta dat 
munera , quanta merebatur Ascanius : hoc enim est 'honori non cedere' , 
parem esse meritis accipientis . 
Scaurus vero 'honore' legit 
et intellegit : honore non cedit Heleno , qui patri eius vel avo donaverat 
multa . 
textilibus sibi congruis : quid enim magis conveniebat 
donare mulierem ? 
accipe et haec aut intellegimus ante a se aliqua fuisse 
donata : aut certe secundum ius locutus est ; 
omnia enim quae vel 
avus vel pater acceperat , ad Ascanium hereditatis iure deveniunt . 
an 'et haec' praeter illa quae Helenus tibi dedit ? monumenta 
memoria . 
'monumenta' autem a mentis admonitione sunt dicta . 
longum amorem et de praeterito et de futuro , ut agnoscas , 
quantum te vel amaverim vel amatura sim . 
potest et pro 
'diu' accipi . 
conivgis hectoreae dictum est hoc habita ratione personae , 
cum qua loquebatur , ac si diceret 'uxoris avunculi tui' . 
extrema tuorum vel quae Ilio extulit : vel sicut supra digressu 
maesta supremo . 
mei super astyanactis imago 'super' id est valde , vehementer , 
expresse , hoc est valde mihi es imago Astyanactis : quo 
sermone etiam Homerus in simili utitur significatione . 
super] 
[et] deest 'est' , ut sit quae superest , id est restat , ut in octavo 
neque enim fuga iam super ulla pericli est . 
fabula autem de 
Astyanacte ista est : superato Ilio cum Graeci ad patriam redituri 
contrariis flatibus prohiberentur , Calchas cecinit deiciendum ex muris 
Astyanacta Hectoris et Andromachae filium , eo quod si adolevisset fortior 
patre futurus , vindicaturus esset eius interitum . 
hunc Ulixes occultatum 
a matre cum invenisset , praecipitavit e muro , et ita Graeci Troia 
profecti sunt . 
pubesceret ut etiam in secundo diximus , prooeconomia 
est , ut verisimile sit Ascanium in nono potuisse iam bella 
tractare . 
digrediens pro 'cum digrederer' , participium pro verbo modi 
coniunctivi . 
vivite felices 'vivite' modo bene optantis est , non , ut 
in bucolicis , male dicentis , ut vivite silvae , id est 
perite . 
simile est et 'valete' , ut Terentius valeant qui inter nos 
discidium volunt . 
sunt autem haec per contrarium inventa maledicta , 
ut sit quasi salva veneratio . 
illud quaeritur , utrum 'vive' , 
an 'vivas' , id est utrum per imperativum , an per optativum dicere 
debeamus ? 
et constat dici melius per optativum : optari enim possunt , 
non imperari vel bona vel adversa . 
quod autem invenimus 
per imperativum , usurpatum est . 
fortuna peracta iam sva 
id est dura , propria Troianorum , ut hac Troiana tenus 
fuerit Fortuna secuta . 
parta pro 'parata' . 
arandum findendum , ut 
longa sulcant vada salsa carina ; 
sulcus enim proprie aratri est . 
cedentia retro ut iam tandem Italiae fugientis 
prendimus oras . 
fecere manus quod est dulcius . 
quae fuerit minus obvia grais id est quae nullum 
patiatur excidium . 
alii 'fuerint' legunt et volunt esse maledictum 
in Graecos , ut ad auspicia referas : quod non procedit ; 
nec enim de 
hoc agebatur . 
obvia autem obnoxia , inimica , contraria . 
siquando thybrim fluvium : pro quo regem ipsum posuit 
Thybrim , qui in hunc cecidit fluvium et ei nomen dedit ; 
nam antea 
Albula dicebatur , ut ostendit in octavo Vergilius . 
alii volunt 
non Thybrim cecidisse , sed Tiberinum , regem Albanorum , a quo 
Tiberis dictus est . 
ut autem Thybris dicatur , haec ratio est : quodam 
tempore Syracusani , victores Atheniensium , ceperunt Syracusis 
ingentem hostium multitudinem et eam caesis montibus fecerunt 
addere munimenta civitati . 
tunc auctis muris etiam fossa intrinsecus 
facta est , quae flumine admisso repleta munitiorem redderet 
civitatem . 
hanc igitur fossam , per hostium poenam et iniuriam 
factam , Thybrin vocaverunt a)po\ th=s u(/brews . 
postea profecti Siculi 
ad Italiam eam tenuerunt partem , ubi nunc Roma est , usque ad 
Rutulos et Ardeam : unde est fines super usque Sicanos : 
et Albulam fluvium ad imaginem fossae Syracusanae Thybrin 
vocaverunt , quasi u(/brin , ut effigiem Xanthi Troiamque 
videtis . 
circa Syracusas autem esse fossam Thybrin nomine Theocritus 
meminit . 
gentique meae bene genti suae dicit , non sibi . 
scit 
enim , Ascanio regna deberi †yicta fatisque incensa . 
data moenia 
cernam cognatasque urbes olim quandoque . 
et per omnia 
'cernam' subaudis . 
sensus autem talis est : si potuero ad Italiam 
pervenire et regna constituere et videre urbes et populos tibi cognatos ; 
nam et Aeneas et Helenus a Dardano originem ducunt . 
ergo hoc dicit : quoniam et ab uno originem ducimus et iisdem casibus 
subiacuimus , Troiam utramque , id est quam et tu fecisti et 
ego facturus sum , iungamus et faciamus unam , sed 'animis' , hoc 
est foedere et adfectione , quoniam re vera eas natura non sinit 
iungi . 
quamvis quidam dubitant , utrum genere , an loci proximitate 
propinquos dixerit. sane quoniam occurrebat humanae brevitas vitae , 
bene subiunxit 'maneat nostros ea cura nepotes' . 
distinguendum 
autem 'populosque propinquos Epiro' . 
et sequentibus ostendit quomodo 
'Hesperia' , id est , quibus populis auctor est Dardanus . 
hesperia autem *(espero/qen , nam Graece dixit , et est de loco adverbium 
'Dardanus *(espero/qen' . 
figura enim non numquam pulchra 
est si elocutio inperfecta sit , ut Cicero in Verrinis Quintum Verrem 
Romulia non addidit 'tribu' . 
cognatas vero urbes quidam in 
honorem Augusti dictum accipiunt . 
is enim cum in Epiro Nicopolim 
conderet , cavit in foedere civitatis ipsius , ut cognati observarentur a 
Romanis . 
provehimur pelago id est Buthrotio derelicto . 
vicina 
ceravnia ivxta Ceraunia sunt montes Epiri , a crebris fulminibus 
propter altitudinem nominati : unde Horatius expressius dixit Acroceraunia 
propter altitudinem et fulminum iactus . 
cursusque brevissimus adeo ut medio noctis spatio 
transfretaverit . 
optatae telluris quae a navigantibus semper optatur . 
alii 'optatae' electae vel expetitae accipiunt , ut pars optare 
locum tecto . 
sortiti remos quia remigium suppletum erat . 
et 'sortiti' 
per sortem divisi ad officia remigandi , qui esset proreta , quis pedem 
teneret . 
passim prout quis voluit . 
litore sicco ad discretionem 
illius , quod aqua adluitur . 
curamus id est reficimus . 
horis acta per horas decurrens . 
subibat bene 'subibat' ; 
post sextam enim horam descendit . 
avribus aera captat naturale enim est , ut a qua parte 
flaturus est ventus , ad eam auris admota frigidior fiat . 
sidera cuncta notat ideo 'cuncta' , quia in prognosticis 
legitur non sufficere unum signum ad explorandam futuram serenitatem . 
'notat' autem , ut Tullius notat et designat oculis , id 
est diligenter intuetur . 
tacito caelo aut sereno , aut nocturno , 
per quod tacetur ; 
aut ipse tacitus ; 
aut certe ad homines rettulit : 
nam licet aeternus sit axium sonus , tamen a nobis non auditur . 
ergo quantum ad nos , tacitum dixit . 
labentia cursu scilicet mundi ; 
neque enim ventis feruntur , sicut de planetis dicitur : ergo 'labentia' 
tamquam labentia , numquam enim loco moventur . 
arcturum stella est post ursam in boote signo . 
pluvias 
hyadas id est pluviosas . 
Sallustius consedit in valle virgulta 
nemorosaque 'virgulta' pro virgultosa . 
quidam autem 'arcturum 
vel pluvias hyadas' accipiunt , quia non utraque uno tempore oriuntur : 
quod si ita est , erit 'que' pro 've' . 
triones id est septentriones duos , 
Cynosuram et Helicen . 
Varro autem ait boves triones dici . 
et haec 
signa etiam plaustra dicuntur , quae a bobus necessario trahi solent , ut 
Graeci a)/rkton a(/macan . 
armatumque auro circumspicit oriona bene 'armatum 
auro' , quia et balteus eius et gladius clarissimis fingitur stellis. sic 
Lucanus ensiferi nimium fulget latus Orionis (1.665) . 
et 
sciendum non hoc eum intueri , ut cernat signa , quae omnibus patent , 
sed explorare stellarum vigorem , quo futura indicatur serenitas , 
ut in georgicis nam neque tunc stellis acies obtusa 
videtur . 
[ipsum autem Orionem etiam tempestates significare , si fuerit 
obscurus , alibi ostendit cum subito adsurgens fluctu nimbosus 
Orion.] si autem quaerebat quasi non orta , nequaquam 
procedit , cum etiam septentriones dixerit , qui semper videntur . 
circumspicit oriona aut quaerit cernere , aut diu contemplatur . 
caelo constare sereno id est omnia videt habere caelum 
quae significent serenitatem . 
'constare' autem suppetere , ut Iuvenalis 
quis ferat uxorem , cui constant omnia ? 
clarum signum faculam elevavit , ut flammas 
cum regia puppis extulerat . 
castra movemus castra sunt , 
ubi miles steterit . 
modo tamen classem significat , quia et castra nautica 
dicuntur. dicta autem 'castra' quasi casta , vel quod illic castraretur 
libido : nam numquam his intererat mulier . 
temptamusque viam id est naves producimus . 
pandimus 
alas contos intendimus : unde mare velivolum . 
Sallustius et parvis modo velorum alis remissis . 
hvmilemque videmus Italiam aut naturam provinciae 
ostendit : quod verum est in illo transitu : ut Sallustius Italiae plana 
ac mollia : aut rem physicam exprimit , quia omne quod continetur 
altius est ab eo quod continet : aut quia procul visentibus terra 
humilis semper videtur , ut Lucanus et dubios cernit vanescere 
montes (3.7) . 
Italiam tautologia usus est ad exprimendum adfectum 
navigantum . 
conclamat valde aut saepius clamat . 
salutant quidam 
pro 'adorant' tradunt , ut 'deos salutare' . 
corona indvit aut usque ad summum implevit , aut re 
vera coronavit . 
mero hic vino ; 
alias 'merum' quod nihil admixtum 
habet . 
di maris per quod navigo , terrae ad quam iturus sum . 
tempestatum ventorum , aurarum , temporum , serenitatis , ut 
unde haec tam clara repente tempestas ? nam multa significat . 
vento septimus casus. spirate et ad ventum pertinet , 
et ad favorem , ut adspirat primo Fortuna labori . 
crebrescunt optatae avrae magnum hic Anchisae 
ostenditur meritum . 
patescit propinquantibus , ut et angusti 
rarescent claustra Pelori . 
apparet in arce minervae hic dubium est , utrum 'Minervae 
templum' , an 'in arce Minervae' debeamus accipere . 
sane Calabria 
ante Messapia vocata est . 
hoc autem templum Idomeneus condidisse 
dicitur , quod etiam castrum vocatur . 
evroo ab eo quod est 'Eurous fluctus' ablativum 'Euroo' 
per derivationem debemus accipere. in arcum in arcus similitudidem , 
ut excisum Euboi+cae latus ingens rupis in 
antrum , in antri scilicet similitudinem . 
sic de ponto Sallustius , 
unde hic tulit colorem , nam speciem efficit Scythici arcus . 
ipse latet re vera procul intuentibus : unde est 'portusque 
patescit' . 
nam secundum Donatum 'late patet' non stat versus . 
turriti scopuli in modum , in similitudinem turrium , ut 
hinc atque hinc vastae rupes geminique et reliqua . 
refugitque ab litore templum aedificia vicina litoribus longe 
intuenti videntur in mari , quae accedentibus quasi recedere et retro 
se agere putantur : vel quia situm est in colle , qui sensim crescit 
a litore . 
ideo dixit 'refugit' . 
tale est terraeque urbesque 
recedunt . 
primum aut quale numquam ante viderat : aut antequam 
aliud videret : aut certe quia sequitur porcae albae omen . 
alii vero 
'tondentes primum campum' volunt , id est primam partem campi . 
sane figurate 'equos omen' ; 
diversa enim significatione idem dixit . 
sed 
multi de libris augurum tractum tradunt : iugetis enim dicitur augurium 
quod ex iunctis iumentis fiat . 
observatur enim , ne prodituro magistratui 
disiunctis bobus plaustrum obviam veniat : quod Vergilius oblique 
ad equos transtulit , quos cum solutos vidisset Anchises , quem 
auguriorum peritum fuisse non dubium est , ait 'bellum o terra hospita 
portas , bello armantur' . 
dicendo 'armenta' oblique intellegit boves quos 
vitaverat dicere , et ne plaustrum nominaret , ait 'currus' ; 
cum autem 
dicit 'iugo' , veram significationem iugetis facit . 
sed quia in libris 
Etruscis invenitur etiam equos bona auspicia dare , subiunxit 'spes est 
pacis , ait' . 
candore nivali pro 'candoris nivalis' , ablativum pro genetivo : 
et hoc victoriae omen pertinet . 
simul notandum Anchisen 
omnem habere divinandi peritiam : hinc illud divinique 
ossa parentis . 
terra hospita usurpative 'hospita' dixit ; 
quae enim in 
'es' exeunt communia esse possunt ; 
nam femininum in 'a' non 
mittunt . 
Lucanus hospes in externis audivit curia 
tectis (5.11) . 
nec mirum abusum esse Vergilium , cum et Plautus paupera 
dixerit ab eo quod est hic et haec pauper , ut 
pauperque senatus item pauperque domus , nec 
nota potentum munera . 
bello armantur equi hic 'bello' dativus est , et ratiocinatio 
divinationis est . 
armenta armenta dicta sunt quasi apta 
armis : nam et equi intersunt proeliis , boves arma dant ex coriis . 
sed tamen a)nako/louqon ; 
nam 'quamquam' non praemisit . 
olim infiniti temporis . 
currv pro 'currui' : dativus vetus . 
spes est pacis , ait ostendit latenter vincere posse Troianos , 
dicendo supra 'curru succedere sueti' et 'iugo' . 
et cum praemisisset 
de bello , post ait de pace , ut id magis remaneret in mentibus . 
palladis armisonae bene post belli omen , armorum 
deam precatur , quamquam hoc quoque templum visum ad omen 
pertineat . 
phrygio velamur amictu sicut dictum est propter visum 
vel Diomeden vel Ulixen , quando ei Palladium redditum est . 
dederat quae maxima vel propter caput velandum , vel ad 
illud pertinet quod ait proque omnibus unum praedico : hoc 
est ut supplicet Iunoni. dederat quae maxima ut proque omnibus 
unum praedico . 
rite recte , secundum ritum : unde sequitur 
'perfectis ordine votis' . 
ivnoni argivae id est magnae , ut Iunonis magnae : 
aut inimicae Troianis . 
havd mora continvo unum de his [sermonibus] vacat . 
velatarum quia antemnae involutae sunt velo , id est velatae . 
et est versus spondiazon . 
graivgenumque domos sic est dictum , quemadmodum 
Troiugena . 
et sciendum sacrificii tantum causa eos tetigisse 
Calabriam , ubi dicuntur accepisse Palladium , sicut dictum 
est , a Diomede vel ab Ulixe : nec inmerito dubitatur ; 
ut enim in 
secundo legimus , ambo rapuerunt . 
'domos' autem ideo , quod 
Helenus cuncta malis habitantur moenia Grais . 
herculei si vera est fama tarenti fabula talis est : 
Lacones et Athenienses diu inter se bella tractarunt , et cum utraque 
pars adfligeretur , Lacones , quibus iuventus deerat , praeceperunt , 
ut virgines cum quibuscumque concumberent . 
factum est ita , et cum 
post sedata bella iuventus incertis parentibus nata , et patriae [erubesceret] 
et sibi esset obprobrio : nam partheniatae dicebantur : accepto 
duce Phalanto , octavo ab Hercule , profecti sunt , delatique ad 
breve oppidum Calabriae , quod Taras , Neptuni filius , fabricaverat , 
id auxerunt et prisco nomine appellaverunt Tarentum . 
bene ergo 
nunc 'Herculei Tarenti si vera est fama' , quia Taras condiderat , 
auxerat Phalantus . 
est et alius fabulae ordo : Lacedaemonii cum adversum 
Messenios bellum haberent , solis senibus relictis omnem iuventutem 
eduxerunt iuraveruntque se non ante reversuros quam Messeniam 
expugnassent . 
sed cum victores reversi essent vidissentque multitudinem 
iuvenum , qui ex servorum et dominarum virginum concubitu , ut quidam 
volunt , sine ullo discrimine nuptiarum nati erant , servos patibulis 
suffixerunt , filios strangulavere , nepotes fugaverunt . 
ut alii dicunt , 
timentes ne qua ex illis discordia nasceretur , pueros qui ex virginibus 
nati erant partheniatas vocaverunt et Phalantum eis ducem constituerunt . 
sed hi cum venissent in Italiam , a quodam sepulchro , cui inscriptum 
erat Tarae nomen , urbem conditam Tarentum dixerunt . 
hoc 
autem oppidum post multos annos excidii Iliensis conditum quidam 
dicunt . 
alii dicunt , quod , sicut supra memoratum est , a nepotibus Lacedaemoniorum 
fugatis a nomine ducis Tarae , Herculis filii , Tarentum 
dictum . 
quidam Tarentum ante Saturium dictum tradunt et ab Herculis 
filio Tarento post Tarentum dictum . 
alii Herculeum appellatum 
volunt , quia Heraclidae Lacedaemoniorum reges , aut ab Herculis filio 
conditum sit Tarentum , in quo molles et luxuriosi nascuntur . 
et haec 
consuetudo poetae est , ut ubi de incertis dubitat , famam faciat auctorem . 
attollit se quia adpropinquantibus aut recedere montes 
videntur , aut surgere . 
diva lacinia contra Iunonis Laciniae 
templum , secundum quosdam a rege conditore dictum , secundum 
alios a latrone Lacino , quem illic Hercules occidit , et loco expiato 
Iunoni templum constituit . 
alii a promontorio Lacinio , quod Iunoni 
Thetis dono dederat , †quod ante Troicum bellum conlaticia pecunia 
reges populique fecerunt . 
quidam dicunt templum hoc Iunonis a Lacinio 
rege appellatum , cui dabat superbiam mater Cyrene et Hercules 
fugatus ; 
namque eum post Geryonem extinctum de Hispania revertentem 
hospitio dicitur recipere noluisse , et in titulum repulsionis eius 
templum Iunoni tamquam novercae , cuius odio Hercules laborabat , condidisse . 
in hoc templo illud miraculi fuisse dicitur , ut si quis ferro 
in tegula templi ipsius nomen incideret , tamdiu illa scriptura maneret , 
quamdiu is homo viveret , qui illud scripsisset . 
cavlonisque arces Aulon mons est Calabriae , ut Horatius 
et amicus Aulon fertilis Baccho : in quo oppidum fuit a 
Locris conditum , quod secundum Hyginum , qui scripsit de situ urbium 
Italicarum , †olim non est . 
alii a Caulo , Clitae Amazonis filio , 
conditum tradunt. navifragum scyllaceum periculosum navibus . 
dictum Scyllaceum aut a tractu , vel a periculi similitudine : nam 
inde Scylla longe est . 
alii dicunt Ulixen post naufragium in Italia 
de navium fragmentis civitatem sibi fecisse , quam 'navifragum Scyllaceum' 
nominavit . 
alii ab Atheniensibus , qui cum Mnestheo duce venerant 
et a Libya redierant , conditum tradunt . 
et gemitum ingentem pelagi videtur delatus primo ad 
fretum , postea ad Aetnam reversus . 
fractas nimias , ut fractos sonitus imitata tubarum . 
vel 'fractas' cum fragore venientes . 
aestu miscentur harenae describit loca Charybdi vicina : 
quam esse credidit ex periculi magnitudine . 
nimirum nisi fallor . 
illa hoc pronomine et in venerativa 
et in vituperativa significatione veteres utebantur , ut hic 'illa' , id est 
periculosa , detestabilis : venerative autem , ut sic pater ille 
deum faciat . 
haec saxa horrenda canebat rettulit se ad historiam : 
nam pro Scylla 'saxa' dixit 'horrenda' . 
eripite de periculis . 
et deest 'nos' . 
rudentem [si] 'rudentem proram' id est stridentem et sonantem , 
ut in tempestate , ut est et sera sub nocte rudentum . 
laevas ad undas de Ionio venientibus : aliter non procedit . 
cohors quia superius dixit nos castra movemus . 
gurgite pro fluctu . 
ad manes imos poetica hyperbole . 
scopuli clamorem de historia , ut supra diximus , 
hoc traxit : undae enim inlisae concavis saxis imitantur latratum . 
elisam exclusam , expressam , ut elisos oculos 
et siccum sanguine guttur . 
rorantia astra eum scilicet 
locum , in quo astra sunt , <quae> 
per diem non videbant . 
'rorantia' 
autem pro 'inrorata' , id est quae inrorabantur : e qua significatione 
non est apud Latinos participium . 
sane hyperbole est . 
ventus cum sole ventorum enim mutationem necesse 
est fieri vel oriente die vel occidente . 
ignarique viae cyclopum adlabimur oris ut 
servatum ex undis strophadum me litora primum accipiunt ; 
similis enim est sensus . 
'Cyclopum' 'clo' habet accentum , 
quia Latina declinatio est ; 
in accusativo , quia Graece posuit 'Cyclopas' 
'cy' habet accentum ; 
si 'Cyclopes' 'clo' habebit accentum . 
ab accessu id est in accessu . 
tonat aetna rvinis sensus est : portus quidem securos 
nos faciebat , deest enim 'quidem' , sed Aetna terrebat . 
et causa huius 
incendii secundum Aetnam Vergilii haec est : sunt terrae desudantes 
sulpur , ut paene totus tractus Campaniae , ubi est Vesuvius et Gaurus 
montes , quod indicat aquarum odor calentium . 
item novimus 
ex aquae motu ventum creari , esse etiam concavas terras . 
Aetnam 
constat ab ea parte , qua Eurus vel Africus flant , habere speluncas 
et plenas sulpuris et usque ad mare deductas . 
hae speluncae , recipientes 
in se fluctus , ventum creant , qui agitatus ignem gignit ex 
sulpure : unde est quod videtur incendium . 
hoc autem verum esse 
illa conprobat ratio , quia et aliis flantibus ventis nihil ex se emittit 
et pro modo flantum Euri vel Africi interdum fumum , interdum 
favillas , nonnumquam vomit incendia : quod et hoc loco ostendit ; 
nam effectum indicat , supprimit causas . 
prorumpit ad aethera nubem id est evomit et fundit . 
et est poetica descriptio . 
prorumpit nubem] nova elocutio ; 
nec enim 
possumus dicere 'prorumpo illam rem' , potuit enim recte dici 'nubes 
prorumpit' . 
candente favilla id est scintillis . 
et bona periphrasis ; 
nam favilla est deserta igni scintilla . 
quamvis saepe viderimus de 
Aetna sicut nigrum fumum , ita et candidum et pinguem manare . 
viscera montis id est partes . 
sic autem dixit 'viscera' , 
quemadmodum 'terrae ossa' dicuntur . 
eructans 'ructo ructas' tantum facit : sic etiam Cicero 
eructant sermonibus suis caedem bonorum , Vergilius 
atque omnem Cocyto eructat harenam . 
Horatius usurpavit 
hic dum sublimes versus ructatur . 
liquefacta saxa 
putria , decocta in modum calcis . 
fundo imo ab imo . 
et reddit causam latenter ; 
inde enim 
ventus ex aqua natus erumpit . 
fama est bene se fabulosam rem dicturus excusat : nam 
re vera nisi quae de gigantibus legimus , fabulosa acceperimus , ratio 
non procedit . 
nam cum in Phlegra , Thessaliae loco , pugnasse dicantur , 
quemadmodum est in Sicilia Enceladus ? 
Otus in Creta secundum 
Sallustium , unde Otii campi ? 
Typhoeus in Campania ? 
ut 
Inarime Iovis imperiis inposta Typhoeo . 
sed Varro 
dicit in diluvio aliquos ad montes confugisse cum utensilibus , qui 
lacessiti postea bello ab his , qui de aliis veniebant montibus , facile 
ex locis superioribus vicerunt : unde factum est ut dii superiores dicerentur , 
inferiores vero terrigenae . 
et quia de humillimis ad summa 
reptabant , dicti sunt pro pedibus habuisse serpentes . 
semustum 
pro 'semiustum' . 
et sciendum sic poni , quasi semianimis sit Enceladus : 
unde est 'motat latus' . 
simul ponitur secundum fabulam 
causa , quasi ex fulmine illic sit natum incendium . 
caminis fornacibus . 
Graece dixit . 
motat movet ; 
nam si 'mutat' legeris , dat refectionem 
labori . 
'motat' frequenter movet . 
quamvis alii 'mutat' pro 'mutare 
vult' accipiunt , ut est et terruit auster euntes . 
noctem illam melius per accusativum dixit . 
videmus vel mente vel oculis . 
nam neque erant astrorum ignes bene 'ignes' , quia de Aetna 
loquebatur , ut magis flammae eius manifestae fierent caelo lucente . 
aethra siderea polus per aethram sideream , hoc est per splendorem 
aetheris . 
sane aether est ipsum elementum , aethra vero 
splendor aetheris . 
sciendum est Homerum et aetherem et aerem 
communis generis dicere , quod de aere nos non possumus dicere . 
de aethere aethra factum est , et secundum rationem istam potest 
aether et aethra unum esse , ut nunc sit pro aethere sidereo . 
in nimbo proprie nimbus est qui deorum vel imperantium 
capita quasi clara nebula ambire fingitur. nox intempesta media , 
hoc est nimium obscura . 
'intempesta' dicta est nox media , intempestiva , 
inactuosa , carens actibus , per quos tempora dinoscimus : ait 
enim Lucretius , quia per se tempus non intellegitur , nisi 
per actus humanos : medium autem noctis tempus actu caret . 
ergo 
'intempesta' inactuosa , quasi sine tempore , hoc est sine actu , per 
quem dinoscitur tempus : unde est 'intempestive venisti' , id est 
a)kai/rws . 
ergo 'intempesta' dicitur , quia caret tempore . 
sane noctis 
septem tempora ponuntur : 'crepusculum' , quod est 'vesper' ; 
'fax' , quo 
lumina incenduntur ; 
'concubium' , quo nos quieti damus ; 
'intempesta' , 
id est media ; 
'gallicinium' , quo galli cantant ; 
'conticinium' post cantum 
gallorum silentium ; 
'aurora' vel 'crepusculum matutinum' tempus 
quod ante solem est . 
tenebat quasi cursum eius densitate sui nimbus 
inhiberet . 
umentemque hic participium positum est verbo carens ; 
ergo 
'umentem' pro 'umidam' , quoniam noctu ros cadit. aurora polo 
dimoverat umbram hysteroproteron in sensu : ante enim aurora 
est , sic dies . 
'umbram' vero , quia nox umbra terrae dicitur . 
cum subito e silvis arguitur in hac Achaemenidis descriptione 
Vergilius neglegentiae Homericae narrationis ; 
Ulixes enim inter initia 
erroris sui ad Cyclopas venit : quemadmodum ergo Aeneas post septimum 
annum , quam a Troia profectus est , socium Ulixis invenit ? 
praesertim 
cum eum tribus mensibus in regione Cyclopum dicat moratum , 
et mox Aeneas de Sicilia ad Africam venisse dicatur . 
suprema pro 
'plurima' . 
nova forma viri bene formam viri dixit , non hominem . 
et est periphrasis pro 'ignotus vir' . 
'nova' autem fugienda : aliter 
alibi quis novus hic nostris , id est insperatus : item 
subitoque novum consurgere bellum , id est detestandum : item 
vere novo , id est incipiente : item duo lacte novo , id est 
recenti : item comitum adfluxisse novorum , hoc est 
ignotorum . 
cultu modo pro habitu . 
inluvies dira sordes taetra . 
inmissaque barba quidam 
barbam maiorem luctus indicium a Vergilio positum reprehendunt , cum 
eroes non fuerint soliti tondere barbam . 
an 'inmissam' neglectam et 
inpexam accipimus ? 
consertum tegumen spinis inligatum spinis : hinc est 
in Terentio video quendam sertum squalidum . 
cetera 
graius habet enim unaquaeque gens incessum et vocem propriam . 
sane 'cetera Graius' Graeca locutio est , ut Sallustius sanctus alia . 
ad Troiam missus aut ex sequenti eius confessione hoc 
didicit : aut Graecum esse colligit ex trepidatione , ut Terentius 
nescio quid peccati portat haec purgatio . 
haesit dubitavit . 
sese pronomen conpositum ; 
nam 'sese' 
duo pronomina sunt . 
praeceps sine respectu salutis , scilicet postquam Cyclopum 
graviora cogitavit pericula . 
sane brevis ei quasi timenti prima 
datur oratio . 
testor quaeso , obtestor . 
spirabile vitale , quo spiramus : et est sermo Ciceronis , 
quamquam ille 'spiritale' dixerit in libris de deorum natura . 
quascumque quo eat non cogitat , eorum comparatione 
quae fugit . 
hoc sat erit vitasse Cyclopas . 
scio modo confiteor. e classibus ex equitibus modo , 
ut est et Ortinae classes , id est equites . 
petiisse causa metri addidit syllabam , ut nos 
abiisse rati et vento petiisse Mycenas . 
tanta est ut non possit fortunae praesentis qualitate 
molliri . 
spargite hoc est dilacerate . 
et quia nec saevius , nec celerius 
aliud fieri potest , nova brevitate usus est . 
hominum manibus periisse ivvabit oblique loquitur : 
nam vult ostendere , hominum hanc non esse crudelitatem . 
genva amplexus physici dicunt esse consecratas numinibus 
singulas corporis partes , ut aurem memoriae , hinc est Cynthius 
aurem vellit et admonuit : frontem genio , unde venerantes 
deum tangimus frontem : dexteram fidei , unde paulo post 
atque animum praesenti pignore firmat : genua misericordiae , 
unde haec tangunt rogantes . 
sane sicut frequenter dictum est , etiam 
hic ostenditur subtiliter , Anchisen et Aenean tam pontificatus quam 
flamonii iuris et peritos et praesules fuisse . 
iure autem pontificali , si 
quis flamini pedes vel genua fuisset amplexus , eum verberari non licebat . 
hoc eo praecipiebatur , ne esset ullum praepedimentum religionis , 
quominus secundis numinibus inserviretur , aut esset inportunitas in 
profanis locis aliquantisper morandi . 
quod hic diligenter exsequi videtur 
de Achaemenide , qui post preces habitas genua amplexus , genibus 
volutans haerebat : in quo 'haerebat' morae vel praepedimenti verbum 
procul dubio est . 
tum quod et ipse genibus volutabat , vel quod genua 
amplexus <erat> , etiam religioni habebatur : quo in loco satis non fuit 
nulla verbera adhiberi , nisi etiam fides data esset , qua securitas confirmaretur 
veniae concessae illis versibus 'ipse pater dextram Anchises 
haud multa moratus dat iuveni atque animum praesenti pignore firmat' . 
neque enim oportebat tardius inmorari profanis cognitionibus , 
cum precatio caelestium deorum interposita daret curam observandae 
religionis : dixerat enim 'per sidera testor , per superos atque hoc caeli 
spirabile lumen' ; 
eaque propter addidit 'haud multa moratus' , ut celeritas 
concessionis piaculum nullum posset admittere in ipsum Achaemeniden . 
hinc possumus aestimare magis eum verbera timuisse quam 
mortem , propter confessionem , ut diceret 'spargite me in fluctus vastoque 
inmergite ponto . 
si pereo manibus hominum periisse iuvabit' . 
denique 
post haec addidit 'ille haec deposita tandem formidine fatur' . 
qui sit fari per omnia subaudis 'hortamur' . 
'qui sit' 
autem , hoc est quis Graecorum sit , id est cuius filius sit , ut etiam 
respondet : nam iam se dixerat Graecum . 
agitet fortuna fateri hortamur fateri , quae eum fortuna 
vexet , ut agitataque numina Troiae . 
havd multa moratus nimiae benignitatis est non exspectare 
plurimas preces . 
praesenti pignore firmat quod ad hoc tempus poterat 
dari , id est dextrae manus coniunctione , qua firmantur amicitiae , ut 
cur dextrae iungere dextram non datur ? et 
iungimus hospitio dextras ac tecta subimus . 
sum patria ex ithaca circumstantias omnes exsequitur : 
loci , personae , temporum . 
et licet rhetorice agat hic Achaemenides , quae 
dicit , ut tollatur , pauca sunt ; 
neque enim quicquam illi nocet nisi quod 
Graecus . 
cetera quae dicit , ut fugiant , tantum narrationem rei gestae 
habent : plane cum auctu , ut sit maior causa misericordiae , nisi forte 
hoc etiam putamus ad recipiendum valere , quod aliquod beneficium 
praedicendo de Cyclope significat dari , nam infra ait 'recepto 
supplice sic merito'. infelicis vlixi quoniam apud hostes loquitur , 
quaerit favorem eius vituperatione , quem scit odio esse Troianis . 
pavpere nam , ut etiam de Sinone diximus , apud 
maiores haec fuerat causa militiae . 
et bene utitur veniali statu 
per excusationem paupertatis , ut conciliet hostium animos , quasi necessitate 
adversus eos dimicaverit . 
fortuna pristina , paupertatis 
scilicet . 
et perseverat , ut invitus fecisse videatur . 
trepidi festini . 
inmemores socii 'inmemores dum trepidi' , festini , ut 
per timorem , non per odium relictus fuisse videatur : nam et causas 
subiungit timoris Cyclopum descriptione . 
ergo 'inmemores' timentes . 
domus sanie deest horrida . 
nec visu facilis cuius posset etiam aspectus inferre 
formidinem . 
nec dictu effabilis sermone non explicabilis . 
et 
mire exaggeravit post descriptionem . 
visceribus viscera proprie carnes sunt . 
sanguine atro 
hoc est sanie . 
vidi egomet dvo Homerus quattuor dicit . 
ergo aut dissentit 
ab eo , ut etiam in temporibus : nam ante ad Siciliam Aeneas , 
quam Ulixes venisse dicitur : aut certe hoc dicit , duo vidisse se ; 
quot autem occiderit , ignorare per timorem . 
alii 'duo' 'simul' dicunt , 
non enim duo sola adlisit . 
resupinus magnitudo virtutis ostenditur : quod una manu , 
quod resupinus , quod frangeret , velut exprimeret elidentem non in terram , 
sed ad saxum sublimiter quatientem . 
exspersa haec fuit 
vera lectio , id est madefacta : nam si 'aspersa' dixeris , id est inrorata , 
tapinosis et hyperbole iunguntur . 
flventia tabo pro fluenti tabo . 
tepidi melius 'tepidi' , quasi adhuc vivi , quam 'trepidi' , 
id est trementes , ne sit iteratio . 
vlixes a solo nomine emphasin fecit : unde est quod sequitur 
oblitusve sui est . 
aliquanti tamen iuxta veteres 'oblitus' , 
id est neglegens dictum tradunt . 
et est laus quod et in adversis constans 
fuerit , vel quem nemo inpune laesisset , vel qui dolo etiam fortiores 
saepe vicisset . 
ithacus Ithacensis . 
sepultus stratus iacuit . 
iacvitque per antrum hoc verbum de Varrone mutuatus est , 
qui ait in lectu temulentos iacere , sobrios cubare consuescere . 
inmensum etiam 'inmensum' ad Polyphemi magnitudinem 
pertinet , quasi in toto antro iacuerit . 
eructans Cicero eructant 
sermonibus suis caedem bonorum . 
frusta Cicero in Philippicis 
frustis esculentis vinum redolentibus . 
sortitique vices vel partes membrorum , vel qui quo loco 
staret . 
undique pro indiviso . 
circum fundimur secundum Homerum , qui dicit alios 
eum tenuisse , alios caecasse oculum . 
acuto fuste obusto : nam 
secundum istum sensum multi 'tenebramus' legunt . 
alii 'terebramus' 
legunt . 
'telo' autem 'acuto' potest et simpliciter accipi . 
solum sub fronte latebat pro 'in fronte latebat'. multi 
Polyphemum dicunt unum habuisse oculum , alii duos , alii tres : sed 
totum fabulosum est . 
nam hic vir prudentissimus fuit , et ob hoc 
oculum in capite habuisse dicitur , id est iuxta cerebrum , quia prudentia 
plus videbat . 
verum Ulixes eum prudentia superavit , et ob 
hoc eum caecasse fingitur . 
latebat dormientis scilicet : nam 
male sentit Donatus dicens 'late patebat' contra metrum . 
item 
dicit 'capillis tegebatur' , aut 'latebat corporis conparatione' . 
absolutus 
tamen est prior sensus . 
alii 'latebat' subiectum erat fronti 
et intra frontem recesserat tradunt . 
argolici clipei aut phoebeae lampadis instar unum 
magnitudinis est , quia Graecorum clipei rotundi , ut Cato originum 
ait ; 
aliud splendoris . 
'Phoebeae' autem derivatio est vel a Luna , 
vel a Sole . 
sed fugite occurrebat : si caecus est , cur timetur ? 
subiungit , 
non unum esse , sed plures . 
et bene †suam ad monendum gratiam 
facit , quod illos ultro facere necesse erat . 
repetitio autem 'fugite' 
<ut in re> 
necessaria , ut alibi heu fuge crudeles terras , fuge 
litus avarum. o miseri aut blandientis particula est , ut in Terentio 
miser : aut re vera 'miseri' , qui sunt delati ad Cyclopas . 
rumpite ut festinantes , non solvite , sed rumpite , ut 
festinare fugam tortosque incidere funes . 
qualis quantusque unum morum est , aliud corporis . 
centum alii id est tales et tanti. curva haec habitant 
ad litora vvlgo ne tantum in montibus esse putarentur . 
vulgo 
passim . 
infandi cyclopes et supra nec visu facilis , nec 
dictu effabilis ulli . 
tertia iam lunae bene in desertis locis ex lunae ratione 
colligit tempora . 
se complent autem ideo , quia suum non habet 
lumen , sed accipit a sole . 
et bene auxit misericordiam a tempore . 
vitam in silvis misericordia captatur a loco . 
deserta ferarum 
propter feras deserta . 
lustra cubilia : unde etiam lupanaria 'lustra' dicimus , 
ubi habitant lupae , id est meretrices , dictae ab obscenitatis et odoris 
similitudine . 
Cicero vino lustrisque confectus . 
sonitumque pedum ordo figuratus , cum traho , cum prospicio . 
bacas generale est , id est fructus arborum agrestium . 
lapidosa corna 'lapidosa' dura : an quod in saxis nascantur ? ipsa 
arbor cornus dicitur , pomum vero cornum : inde corna , ut templum , 
templa . 
addixi signato verbo exprimit desperationem . 
vos animam hanc potius oblique loquitur , ut supra : 
reprehensio enim crudelitatis est : qui rogat salutem se ipse 
condemnat . 
vix ea fatus erat ad probationis gratiam pertinet quod ea 
quae Achaemenides adfirmaverat statim adprobavere Troiani . 
mole molitione , agitatione . 
litora nota 'nota' ante oculorum amissionem potest 
accipi. sic Statius in nono sequitur tamen inprobus 
hostem , qua meminit . 
informe ultra formam . 
ingens potest et superioribus et 
sequentibus iungi , ut sit 'ingens lumen' . 
trunca manu pinus regit cuius caecitatem manu pinus regit . 
solamenque mali hinc Quintilianus dixit magnum caecitatis 
solatium est habere rem videntis . 
tetigit fluctus et ad aequora venit hyperbaton in 
sensu , ut progressi subeunt luco fluviumque relinquunt . 
fluvidum propter o(moiote/leuton 'fluentem' noluit dicere . 
quod autem dicunt physici de effosso oculo sanguinem numquam 
fluere , verum quidem est , sed supra non effossum huius oculum , 
sed terebratum legimus : unde eum constat necdum fuisse curatum . 
inde aut de fluctibus , aut de spatio oculi . 
gemitu cum gemitu . 
iam medium altius quam litus vel plus quam litus , id est 
unde altum incipit : vel sic altum , ut medium putares ; 
nam et in 
quinto sic dixit interea medium Aeneas iam classe tenebat , 
certus iter , cum adhuc moenia respiceret . 
fluctu legitur 
et 'fluctus' . 
trepidi festini , ut ne trepidate meas Teucri 
defendere naves item accepit trepidos ac Nisum 
dicere iussit . 
celerare infinitivum pro pronuntiativo . 
recepto 
aut in societatem accepto , aut de periculo liberato , ut frugesque 
receptas et medioque ex hoste recepi . 
sic merito quia omnia eius probaverant dicta , ac si diceret , 
non fallacem , ut Sinonem . 
sane quibusdam videtur incongruum 
Achaemenidis nusquam alibi factam mentionem , cum eum hic et salutem 
merito impetrasse et ut reciperetur a fugientibus dicat . 
ad sonitum vocis remorum sonitum vocem dixit : vox 
enim est omne quod sonat , sic alibi fractasque ad litora 
voces : nam de hominibus non dixit , quia supra est 'tacitique incidere 
funem' . 
vestigia torsit bene uno sermone ostendit , eum 
revertentem iam audisse sonum remigii . 
dextram adfectare dextram intendere et inicere , scilicet 
sic , ut posset navem tenere . 
Terentius ad dominam qui adfectant 
viam , id est intendunt : nam si 'dextra' legeris , ut sit 
'dextra contingere' , 'adfectare' 'contingere' caret exemplo . 
'adfectare' 
autem quidam dicunt hoc esse : pronum animum habere ad 
faciendum quid occupandumque . 
alii 'adfectare' , si 'dextra' legas , pro 
'adfectandi' accipiunt , ut sit verbi infinitivus modus pro participio . 
nec potis id est nec potis est . 
'potis' autem nomen 
est et declinatur potis , potis , poti , potem , potis , a pote . 
et nomen 
esse docet ratio conparationis ; 
nam in superlativo 'potissimus' facit ; 
cui si detraxeris 'simus' , invenies nominis positionem , ut 'acerrimus 
acer' , 'fortissimus fortis' . 
sic autem ut diximus declinari 
conpositio ostendit ; 
nam 'huius impotis compotis , impotem compotem' 
facit : quod in simplici difficile invenis , per conpositionem 
agnoscis facilius . 
inmensum magnum . 
et dictum quod mensura conprehendi 
non possit . 
exterrita tellus poetica hyperbole . 
curvis cavernis echo enim in concavis locis est . 
at genus figurate 'at genus complent' , ut hic 
manus ob patriam pugnando <vulnera passi> . 
excitum a verbo 'cio cis cit'. rvit festinanter venit , 
ut ruuntque effusi carcere currus . 
nequiquam lumine torvo quia nocere non poterant . 
aetneos fratres aut similes , aut feritate germanos , aut 
eiusdem patriae vel terrae , tamquam matris : nam non sunt Polyphemi 
fratres , quem Neptuni filium Homerus dicit . 
unde eo occaecato 
Ulixes pertulit tempestatem , qui ad eum venit derelicta Calypso , 
cum qua decem annis fuerat : unde , ut supra diximus , Vergilii 
dictis dissentit temporum ratio . 
caelo pro in caelum . 
coniferae conum sustinentes . 
et conus dicitur fructus 
cupressi , et ipsa kwnoeidh\s est : nam a rotunditate in acumen levatur . 
Cyparissus autem Telephi filius fuit , amatus ab Apolline , vel 
ut alii , a Silvano . 
qui cum lassatus aestu sub quadam arbore somnum 
caperet , subito strepitu excitatus cervum , quem in deliciis habebat , feram 
credens per ignorantiam misso telo occidisset , flendo nimium 
misericordiam meruit numinum , itaque in arborem cupressum conversus 
est , aptam et consecratam lacrimis et luctibus . 
ergo cupressi 
quasi infernae , vel quia succisae non renascuntur , vel quia apud Atticos 
funestae domus huius fronde velantur . 
alii hunc Cyparissum Cretensem 
puerum pulcherrimum et castissimum fuisse <tradunt> , quem 
quidam ab Apolline , non nulli a Zephyro amatum volunt . 
qui cum 
castitatem suam incorruptam tenere cuperet , relicta Creta ad Orontem 
fluvium et montem Casium dicitur pervenisse , atque ibi in cypressum 
arborem commutatus , quae arbor ideo mortuis consecratur , quod caesa 
semel nescit renasci . 
constiterunt metri causa 'constiterunt'. silva alta 
iovis lucvsve dianae 'Iovis' propter quercus , 'Dianae' propter 
cupressum : ipsa enim est etiam Proserpina . 
†inmane autem quod 
ait et[iam] 'celso vertice' , et 'lucus' , qui propter religionem intactis 
arboribus et magis crescit et diu permanet . 
excutere num expedire ? 
ni teneant cursus antiqui 'ni' pro 'ne' ponebant , qua 
particula plenus est Plautus ni mala ni stulta sis (Men . 
110) . 
sensus ergo 
talis est : timor cogebat , ut quocumque navigaremus et ventum 
sequeremur , non iudicium : sed occurrebat praeceptum Heleni , vitare 
Scyllam et Charybdin . 
quare placuit ne cursus teneant , hoc est 
agantur et inpellantur inter utramque viam modico mortis interstitio , 
id est Scyllae et Charybdis , retro dare lintea : quod dum cogitamus , 
prosperior nobis flare coepit Boreas . 
non nulli 'Scyllam 
atque Charybdim inter' distinguunt , ut sit ordo 'inter Scyllam et Charybdin 
utramque viam leti discrimine parvo ni teneant cursus , certum 
est dare lintea retro' . 
alius ordo est 'contra iussa monent Heleni , ne 
inter Scyllam et Charybdim cursum teneant' . 
pelori Sicilia Graece Trinacria ideo dicitur , quod tres extremitates , 
quas Graeci a)/kras vocant , in mare videtur extendere , Pachynum 
quod in austrum vergit , Lilybaeum quod Africam spectat , 
Pelorum quod in Tyrrhenum mare procedit . 
sed 'angusta ab sede' ideo 
adicitur , quia eminus videntibus eum locum Italia et Sicilia terra continens 
putatur , nec nisi ad vicinum accedentibus videtur . 
missus adest favore scilicet numinum : quae Anchises optaverat 
dicens ferte viam vento facilem et spirate secundi . 
vel 'missus' iuxta qualitatem locorum ; 
ita enim in illis angustiis 
et faucibus maris artari et conglobate spiritus fieri dicitur , ut 
ad illum locum tantummodo missus videatur . 
vivo praetervehor 
ostia saxo pro 'vivi saxi' , ablativum pro genetivo , vel viva saxa habentia . 
'ostia' vero aut litora sunt , aut exitus fluminis in mare , aut introitus 
portus . 
pantagiae hic fluvius Siciliae cum plenus incederet , implebat 
sonitu paene totam Siciliam : unde et Pantagias quasi †pantacuos 
dictus est , quasi ubique sonans . 
hic postea cum Cereri quaerenti 
filiam obstreperet , tacere iussus est numinis voluntate . 
megarosque sinus Megara oppidum est iuxta Syracusas . 
thapsvmque 
iacentem Thapsus insula non longe a Syracusis , plana , 
paene fluctibus par . 
talia monstrabat quia occurrebat : unde 
haec loca nosti ? 
relegens renavigans , ut et primi lege litoris oram . 
errata participium sine verbi origine : non enim facit 'error' . 
retrorsus quasi a fine ad caput retexens . 
infelicis vlixi epitheton ad inplendum versum positum 
more Graeco , sine respectu negotii . 
nam Aeneas incongrue infelicem 
Ulixen dicit ; 
nisi forte quasi pius etiam hostis miseretur , cum similes 
errores et ipse patiatur . 
et notandum conclusam de Achaemenide mentionem . 
praetenta anteposita . 
iacet sita est , ut medio 
iacet insula ponto. plemyrium undosum quidam insulam , quidam 
fluvium putant dici. sane verbum de verbo expressit : hoc est 
enim 'undosum' , quod 'Plemyrium' . 
sinus Syracusanus in quo Ortygia . 
cuius hic necessarie meminit ; 
nondum enim erant conditae Syracusae . 
'undosum' vero quod usque illuc †vestigio aestuantis Charybdis 
dicitur pervenire . 
ortygiam haec tantum Ortygia dicitur , Apollinis vero 
etiam Delos . 
et bene addidit 'priores' , ut haec quae nunc est semper 
appellata sit Ortygia , haec vero prioribus tantum. fama est huc 
elidis amnem Elis et Pisa civitates sunt Arcadiae , in qua est fons 
ingens , qui ex se duos alveos creat , Alpheum et Arethusam : unde 
fit , ut fingantur coniungi in exitu , quos origo coniunxit ita . 
Arethusam 
autem etiam in Elide esse testatur Vergilius dicens sic 
tibi cum fluctus subterlabere Sicanos . 
haec secundum fabulas 
venatrix fuit : quae dum se in Alpheo post laborem ablueret , 
ab eo adamata est [in speciem avis Alpheos cognovisset latere , 
etiam sic eam mutatam persequi coepit , quae cum] et diu fugiens 
deorum miseratione in fontem sui nominis mutata ad Siciliam per 
secretos meatus venit : quod etiam Vergilius ostendit et tandem 
positis velox Arethusa sagittis . 
quam Alpheos illuc usque persequutus 
fonti eius se miscet : quod tali argumento probatur ; 
nam cum 
equi , diebus festis Olympici Iovis certantes , in eo amne deluuntur , stercus 
equorum ex eo amne etiam in Arethusa recognoscitur . 
patera etiam 
quam in Alpheum quidam Olympionices miserat , in Arethusa inventa 
dicitur . 
quidam autem Arethusam non de Elide ad Siciliam venire , 
sed in ipsa Sicilia nasci volunt et venienti fluvio occurrere. alpheum 
quia Graece *)alfei=os facit , ut *ai)nei/as Aeneas , *mh/deia Medea . 
ore fonte vivo : et bene de fluvio , ut unde per ora 
novem . 
ivssi numina magna loci veneramur vel ab Achaemenide 
admoniti , vel ab Heleno , vel ab Anchise , vel ab oraculis . 
et 
quaeritur , quae numina ; 
vel quare non dixerit ; 
et utrum Alpheum , an 
Arethusam intellegi voluerit . 
stagnantis helori fluvii qui ad imitationem Nili superfunditur 
campis . 
et Graeci stagna e(/lh dicunt , unde ait 'stagnantis 
Helori' . 
proiecta porrecta , extenta , ut proiecto dum pede 
laevo. pachyni promunctorium est austrum spectans : unde et 
Pachynum dictum ab aeris crassitudine ; 
nam paxu\s est pinguis et 
crassus . 
radimus propter saxa latentia . 
'radimus' autem nimium 
adiuncti praeterimus , ut radit iter laevum interior . 
camerina procul palus est iuxta eiusdem nominis oppidum : 
de qua quodam tempore , cum siccata pestilentiam creasset , 
consultus Apollo , an eam penitus exhaurire deberent , respondit mh\ 
ki/nei *kamari/nan : a)ki/nhtos ga\r a)mei/nwn : quo contempto exsiccaverunt 
paludes , et carentes pestilentia per eam partem ingressis hostibus 
poenas dederunt . 
sed hoc responsum Aeneae temporibus ignotum 
fuit : ergo non observavit poeta , sed ad praesens tempus locutus est . 
inmanisque gela civitas a fluvio nominata , sicut etiam 
'campi Geloi' . 
agragas mons est muro cinctus , in cuius summa parte 
oppidum est : unde et Cicero ait ad mare intra moenia ante 
oppidum expectabat de Verre . 
notandum sane Vergilium haec , 
quantum ad sua tempora spectat , dicere , non quantum ad operis ; 
Aenea enim navigante nec fuerat Camerina siccata , nec Gela vel 
Agrigentum conditae : quod frequenter facit , sed nunc ideo vitiosum 
est , quia ex persona narrantur Aeneae . 
magnanimum quondam generator equorum secundum 
Pindarum quondam Agrigentini equos ad agones Graeciae mittebant , 
qui inde victores revertebantur . 
legimus etiam aliud : cum in Cappadocia 
greges equorum perissent , Delphici Apollinis responso adduxerunt 
equos de Agrigento , et reparavere meliores . 
quidam autem 
dicunt Heronem Agrigentinum , vel ut alii ferunt Dionysium , tyrannum 
Siciliae , equos ad agonem Elidis Olympicum duxisse , et omnes vicisse . 
palmosa selinus civitas est iuxta Lilybaeum , abundans 
palmis quibus vescuntur , et apio . 
an 'palmosa' ab equis nobilibus ? 
saxis lilybeia caecis vere dixit , nam litus Lilybetanum naturaliter 
saxis , quasi de industria constrictum est . 
sane notandum 
omnium trium promontoriorum Siciliae factam mentionem , ut 
ecce autem Boreas angusta ab sede Pelori et proiectaque 
saxa Pachyni et hic modo saxis Lilybeia caecis . 
drepani portus Drepanum civitas est non longe a 
monte Eryce , trans Lilybaeum , dicta vel propter curvaturam litoris , 
in quo sita est , vel quod Saturnus post amputata virilia Caelo 
patri illuc falcem proiecit , quae Graece dre/panos dicitur : quod verisimile 
putatur propter vicinitatem Erycis , consecrati Veneri , quae 
dicitur nata ex Caeli cruore et spuma maris . 
quidam 'Drepana' 
dictum voluit a falce Cereris , quam ibi , cum filiam suam Proserpinam 
quaereret , amisit . 
Cato pluraliter haec Drepana dicit. inlaetabilis 
propter patris amissionem . 
actis transactis , vel quomodo 'mensibus actis' . 
fessum deseris ut supra diximus , secundum 
Vergilium : nam Cato eum in originibus ad Italiam venisse docet ; 
unde etiam in sexto illud amphibolon est quo magis Italia 
mecum laetere reperta . 
nam et post Latinum Turnumque et 
Amatam dicitur excessisse . 
sed bene hic subtrahitur , ne parum decoro 
amori intersit . 
quaeritur sane cur sine ulla descriptione funus patris 
praeterierit ? 
aut quia in V. dicturus est , et bis eadem dicere vitaverit , 
aut quia , sicut dictum est , Anchises ad Italiam cum filio pervenit . 
nec vates helenus quia dixerat prohibent 
nam cetera parcae scire Helenum . 
non dira celaeno quae vel irata debuit adversa praedicere . 
et bona pietate mortem patris graviorem dicit esse , quam 
famem . 
hic labor extremus aut apud Drepanum : aut 'extremus' 
saevissimus , quia statim tempestate iactatus est . 
et bene de ipsa tempestate 
tacuit , quia Ilioneus supra dixerat cum subito adsurgens 
fluctu nimbosus Orion in vada caeca tulit . 
deus adpulit oris bene se commendat Didoni , dicens 
se ad eam deorum voluntate venisse . 
sane non dixit , quis deus , ut 
alibi dabit deus his quoque finem . 
unus non [est] interpellante regina interrogationibus . 
fata divum quae dii hominibus tribuunt . 
renarrabat 
aut 're' vacat , ut confieri possit : aut apparet 
Aeneam ante de suis casibus cum Didone confuse locutum . 
et ideo hic 
addidit 'renarrabat' , quasi quae dixerat antea , nunc ex ordine referebat , 
quod notat in primo immo age et a prima dic hospes 
origine nobis. sane in secundi principio duo poetae sunt versus , 
sicut hic tres , et similis est finis initio : 'conticuit' et 'intentis' . 
conticvit tandem ut conticuere omnes. tandem 
diuturnitatem narrantis expressit . 
notandum sane quia controversiarum 
more epilogos dedit sex istis prioribus libris , quos et 
esse bioticos voluit . 
nam singulis res singulas dedit , ut primo 
omina , secundo pathos , tertio errores , quarto ethos , quinto festivitatem , 
sexto scientiam . 
epilogos autem sic variavit , ut in primo 
miseratio esset Didonis , in secundo mors Creusae , in tertio Anchisae , 
in quarto Didonis , in quinto Palinuri : in sexto Marcelli citum 
deflet interitum . 
SERVII GRAMMATICI 
IN VERGILII AENEIDOS LIBRVM QUARTVM 
COMMENTARIVS 
Apollonius Argonautica scripsit et in tertio inducit amantem 
Medeam : inde totus hic liber translatus est . 
est autem paene totus 
in affectione , licet in fine pathos habeat , ubi abscessus Aeneae 
gignit dolorem . 
sane totus in consiliis et subtilitatibus est ; 
nam 
paene comicus stilus est : nec mirum , ubi de amore tractatur . 
iunctus 
quoque superioribus est : quod artis esse videtur , ut frequenter diximus ; 
nam ex abrupto vitiosus est transitus : licet stulte quidam 
dicant hunc tertio non esse coniunctum—in illo enim navigium , 
in hoc amores exsequitur—non videntes optimam coniunctionem . 
cum enim tertium sic clauserit 'factoque hic fine quievit' , 
intulit 'at regina gravi iamdudum saucia cura' , item paulo post 
'nec placidam membris dat cura quietem' : nam cum Aeneam dormire 
dixerit , satis congrue subiunxit , ut somno amans careret . 
alii 
subitum transitum factum tradunt , quia non ostendit convivium dissolutum : 
sed hoc subtiliter fecit , quia etiam alia convivia eam habuisse 
describit post ubi digressi lumenque obscura vicissim . 
regina] [sane] bene 'regina' , quia contra dignitatem amor susceptus 
gravior esse solet : ex hoc enim nomine et pudoris et deliberationis 
nascitur causa , et praecipue potiundi difficultas . 
videtur et post amissam 
castitatem etiam iustus interitus. iamdudum aut nimium et 
vehementer , ut Terentius iamdudum te amat ; 
iamdudum illi 
facile sit quod doleat : aut 'iamdudum' , id est a quo tempore 
vidit Aeneam ; 
legimus enim obstipuit primo aspectu 
Sidonia Dido : aut ex quo narrare coepit Aeneas : aut ex quo intervenit 
Cupido . 
saucia hinc subiungit 'vulnus alit' . 
et bene adludit 
ad Cupidinis tela , ut paulo post ad faculam , ut 'et caeco carpitur 
igni' : nam sagittarum vulnus est , facis incendium . 
cura 
amore intolerabili , quem ferre non posset , ut meque his absolvite 
curis . 
'cura' ergo , ab eo , quod cor urat , ut Veneris 
iustissima cura , item mea maxima cura . 
sane 
per confusionem verbi et nominis dictum est ; 
nam 'cura' est et verbum , 
ut 'cura' cures , cum non est nomen . 
vulnus alit ut 'curam pascit' . 
venis quia per venas amor 
currit , ut sanguis ; 
nam in sanguine anima , in anima amor est : aut 
sicut venenum . 
inde dictum fallasque veneno , item 
longumque bibebat amorem : nam venenum ideo dicitur , 
quia per venas currit . 
caeco carpitur igni 'caeco' <non> 
quod 
non cernat , sed quod non cernatur : vel quod Dido amorem suum vult 
occultare , si possit , ideo 'caeco' . 
et agit Vergilius , ut inventas frangat 
declamationes , ut hoc loco rem dixit sine declamatione : unde 
Ovidius quoque magis tegitur , tanto magis aestuat ignis . 
'caeco' ergo 'igni' possumus ut validiore accipere , cuius haec natura 
est , ut conpressus magis convalescat . 
'carpitur' autem paulatim consumitur , 
ut carpit enim vires paulatim . 
sane 'igni' pro 'igne' , 
dativus pro ablativo . 
multa viri virtus animo bene mediam se facit praebere 
Didonem inter regalem pudorem et amoris inpulsum . 
simulat enim 
se virtutem mirari , cuius pulchritudine commovetur . 
'multa' autem 
'virtus' figurate dixit ; 
nam ad numerum transtulit quod est quantitatis : 
aut 'multa' pro magna . 
recursat bene frequentativo 
usus est verbo in frequenti amantis cogitatione . 
gentis honos non Aeneae , ut sit velut excusatio ; 
sed Dardani 
a numinibus , aut Veneris infixi pectore vultus verbaque 
'vultus' inquit '<et> 
verba haerent , virtus et honos gentis recursat' , quia 
superiora vehementiora sunt ad amorem. tale et illud est illum 
absens absentem auditque videtque . 
'pectore' vero pro 'pectori' . 
nec placidam membris dat cura quietem aut penitus 
quiete caruit , ut 'placida' epitheton sit quietis : aut habuit quidem 
quietem , sed non placidam , id est turbatam somniis : unde et ipsa 
paulo post 'quae me suspensam insomnia terrent' . 
postera phoebea lustrabat lampade terras circumlocutio 
orientis diei ; 
illa enim Aeneas per noctem in convivio Didonis narraverat : 
licet , ut supra diximus , Vergilius ista , quae per naturam 
necesse est fieri , plerumque contemnat . 
lustrabat aut inlustrabat , 
aut re vera 'lustrabat' , id est purgabat ; 
nam nox quodammodo 
polluit mundum : vel circumibat , ut lustrat Aventini 
montem . 
umentem umbram quia nox omnis umida est , ut noctes 
lentus non deficit umor . 
et nihil interest , utrum umbram an 
noctem dicat ; 
nox enim umbra terrae est , ut supra involvens 
umbra magna terramque polumque . 
ergo 'umentem' 
pro 'umidam' , quia umens est quod facit umidum quod sit : unde bene 
'umentem' posuit. est etiam hysteroproteron in sensu ; 
prius est 
enim ut Aurora umbram dimoveat , post Phoebea lampas lustrat terras : 
aurora enim solem praecedit . 
cum sic unanimem de re pudenda locutura parum fuerat 
sororem eligere , nisi etiam unanimem . 
dicimus autem et 'unanimus' 
et 'unanimis' , sicut 'inermus' et 'inermis' . 
male sana non 
plene sana , amore vitiata ; 
'male' enim plerumque 'non' , plerumque 
'minus' significat , sicut 've' , ut 'vecors' et 'vesanus' . 
quamquam 
'male' et 'perniciose' significat , ut Lucanus sic male 
deseruit (9.310) . 
malesana] 'non <sana>' , ut statio male fida 
carinis : aliquotiens 'minus' significat . 
et quidam 'malesana' nolunt 
hyphen legere , nec esse compositum verbum , quia composita unum plerumque 
corrumpant necesse est , ut 'malesuada' . 
anna soror cuius filiae fuerint Anna et Dido , Naevius dicit . 
et bene vocabulo necessitudinis blanditur , ut libenter amoris audiat confessionem ; 
sed suspense et pedetemptim pudore resistente incipit. insomnia 
terrent et 'terret' et 'terrent' legitur . 
sed si 'terret' legerimus , 
'insomnia' erit vigilia : hoc enim maiores inter vigilias et 
ea quae videmus in somnis interesse voluerunt , ut 'insomnia' generis 
feminini numeri singularis vigiliam significaret , 'insomnia' 
vero generis neutri numeri pluralis ea quae per somnium videmus , 
ut sed falsa ad caelum mittunt insomnia manes . 
sciendum igitur , quia si 'terret' dixerimus , antiqua erit elocutio ; 
'insomnia' enim , licet et Pacuvius et Ennius frequenter dixerit , 
Plinius tamen exclusit et de usu removit . 
sed ambiguitatem lectionis 
haec res fecit , quod non ex aperto vigilasse se dixit , sed habuisse 
quietem inplacidam , id est somniis interruptam , ut intellegamus 
eam et insomniis territam , et propter terrorem somniorum vigilias 
quoque perpessam . 
quis non nulli pro 'aliquis' accipiunt , vel 'qualis' : novus 
magnus , ut Pollio et ipse facit nova carmina . 
vel 'novus' 
qualis antea numquam , ut Terentius nova figura. successit 
sedibus ut succedoque oneri et succedunt 
tecto et flammas ad culmina iactant . 
quem sese ore ferens cum eum ob virtutem laudet , addendo 
tamen os nec pulchritudinem denegaverit . 
'ore' autem 'ferens' utrum 
oratione , an vultu , dubium est. quem sese ore ferens ut 
obstipuit primo aspectu Sidonia Dido , item namque 
ipsa decoram caesariem nato genetrix lumenque iuventae 
purpureum et laetos oculis adflarat honores . 
forti 
pectore et armis ut etiam ab Ilioneo audierat dicente 
quo iustior alter nec pietate fuit nec bello maior et armis . 
sane subaudis 'est' . 
et bene virtutis commemoratione excusat 
supra dictam pulchritudinis laudem . 
'pectore' autem suspende ; 
non 
bis idem dicit , sed 'pectore' ad patientiam , 'armis' ad fortitudinem . 
credo equidem genus deorum esse ego quidem credo ; 
nec 
enim 'vana fides' est , id est falsa : nam 'degeneres animos arguit 
timor' , id est probat , inpugnat . 
et bono ordine amari facit Aeneam 
ab ea , de qua ait iura dabat legesque viris , primo virtute 
et factis , deinde generis nobilitate , inde oratione , post pulchritudine : 
et singula singulis reddit . 
quibus ille pro quantis. hev per haec amoris inpulsus 
ostenditur . 
et hoc ad miserationem pertinet . 
quibus iactatus fatis ut quis te , nate dea , 
per tanta pericula casus insequitur ? et est hysterologia : nam 
prius est ut bella exhauserit , post fatis iactatus sit . 
quae bella pro 
'quanta' : pronomen pro nomine. bella exhavsta canebat finita , 
terminata , quod nimiae virtutis est : nam inchoare bella quorumlibet 
est , vincere vel finire paucorum . 
fixum inmotumque sederet cogi sese optat quae sic 
negat . 
'inmotum' autem pro inmobile , participium vim nominis habens . 
sederet placeret , ut et sedet hoc animo . 
necvi deest 'viro'. vinclo ivgali synaeresis est pro 
'vinculo' . 
'iugali' autem propter iugum , quod inponebatur matrimonio 
coniungendis : unde et Iuno iugalis dicitur . 
quidam 'iugali' 
accipiunt pro 'coniugali' , per aphaeresin dictum , quae fit cum de prima 
parte verbi syllaba detrahitur . 
primus amor id est maritus . 
deceptam morte fefellit 
figurate dixit : morte sua decepit me et fefellit . 
pertaesum thalami taedaeque fuisset 'pertaesus' participium 
est sine verbi origine et regit genetivum , ut hoc loco : 
nam genetivus singularis est . 
hvic uni forsan potvi succumbere culpae bene 'forsan' , 
quasi adhuc dubitet. singula pronuntianda sunt : ingenti enim dicta 
sunt libra , quibus confessioni desiderii sui quandam inicit refrenationem . 
culpae bene 'culpae' potius quam amori . 
et hoc propter 
antiquum ritum , quo repellebantur a sacerdotio , id est Fortunam 
muliebrem non coronabant , bis nuptae . 
fatebor enim bene uno sermone et culpam expressit et 
necessitatem : fateri enim et coactorum est et culpabilium . 
sed hic 
videtur per oblationem confessionis levius crimen efficere. miseri 
post fata sychaei aut muliebriter dixit 'miseri' : aut mortui , secundum 
Ciceronem , qui in Tusculanis 'miseros' mortuos vocat : aut 
certe ob hoc 'miseri' , cuius iam obliviscitur : aut 'miseri' sic occisi . 
sparsos fraterna caede penates si Didonis , dispersos 
per fugam intellegimus ; 
si fratris , pollutos cruore . 
'fraterna' autem 
'caede' , quam frater admiserit . 
inflexit quia supra ait 'fixum inmotumque sederet' . 
'inflexit' 
a rigido proposito deviavit . 
et bene per gradus crevit : primum 
'inflexit' , ut fixos ostenderet ; 
quae fixa sunt enim , quoniam 
avelli non possunt , inflectuntur : deinde 'inpulit labantem' ; 
ea enim inpelluntur , 
quae prona sunt ad cadendum. labantem inpulit id 
est inpulit et labare fecit ; 
non enim lababat qui ante inmobilis 
fuerat . 
cavendum sane , ne 'labentem' contra metrum legamus : nam 
'la' longa est , ut labere nympha polo . 
agnosco participium 'agnotus' , non 'agnitus' . 
Sallustius nec 
inermos ex proelio viros quemquam agnoturum. veteris 
vestigia flammae bene inhonestam rem sub honesta specie confitetur , 
dicens se agnoscere maritalis coniugii ardorem : hoc est , quo 
mariti diligi solent ; 
nam erat meretricium dicere : in amorem Aeneae 
incidi . 
sed mihi vel tellus optem prius ima dehiscat callide , 
ac si diceret posse se coniungi Aeneae , si mors secuta non fuerit . 
et bene in vestigio revocavit . 
optem pro velim . 
pallentes umbras herebo id est in Herebo . 
alii 'Herebi' 
legunt . 
aut 'Herebo' , ad Herebum , ut it clamor 
caelo . 
et perseveravit in atroci imprecatione : nam non sufficit 'adigat 
me fulmine ad umbras' dixisse , adiecit 'pallentes umbras Herebo noctemque 
profundam' . 
pudor pudore pro pudicitia abutimur . 
et bene 'violo' , quia 
pudor sacrosancte custodiendus est. aut tua ivra resolvo propter 
illud 'vinclo iugali' . 
amores abstulit cum illo consumpta sunt desideria et 
voluptates . 
amores quibus amare possim . 
et bene videtur moram 
posuisse , cum dicit illud 'primus qui me sibi iunxit amores abstulit' . 
servetque sepulchro id est et defunctus servet , †et qui in sepulchro 
est , ut ipsa sed in somnis inhumati venit imago 
coniugis : sed modo pro mortuo accipiamus . 
sane caeremoniis veterum 
flaminicam nisi unum virum habere non licet , quod hic ex persona 
Didonis exsequitur , dolentis stuprum admissum in amore Aeneae , quod 
supra dictis versibus probavit 'ille meos primus' et reliqua . 
nec flamini 
aliam ducere licebat uxorem , nisi post mortem flaminicae uxoris : 
quod expeditur , quia post mortem Didonis Laviniam duxit , et quod 
subrepta vel retenta Creusa ex ipsius quoque confessione et praedicatione 
regia parata fuerit : quo nullum piaculum fore denuntiatur . 
sinum lacrimis implevit obortis sinus dicimus orbes 
oculorum , id est palpebras , quae a palpitatione dictae sunt : nam 
semper moventur . 
'implevit' autem ideo , quia lacrimae plerumque 
se intra oculos tenent . 
et bene praemisit excusationem his lacrimis 
commemoratione prioris mariti , quasi propter maritum fleret , 
cum amore cogente lacrimaret . 
anna refert mire videtur intellexisse Anna , quid sibi suaderi 
vellet Dido . 
et suasoria est omni parte plena : nam et purgat 
obiecta , et ostendit utilitatem , et a timore persuadet . 
et usus est 
apto causae principio : nam cum aliquid propter nos petimus , benivolum 
nobis eum qui audit facere debemus ; 
cum in aliena causa sententiam 
dicimus , nos illi benivolos debemus ostendere , ut habeatur dictis fides . 
postquam igitur dicendo 'o luce magis dilecta sorori' ostendit nihil sibi 
sorore esse carius , summam rei ponit , an nuptiae faciendae sint 'solane 
perpetua maerens carpere iuventa' , inde partes rei : a persona 
Didonis , an , quia maritum perdiderit , alium accipere debeat 'id cinerem 
aut manes credis curare sepultos' ? 
a persona Aeneae 'placitone 
etiam pugnabis amori' ? 
a loco 'nec venit in mentem quorum consederis 
arvis' a timore 'quid bella Tyro surgentia dicam germanique minas' ? 
a causa et utilitate 'quam tu urbem soror hanc cernes' ? 
a modo 'indulge 
hospitio causasque innecte morandi' : an etiam id dii fieri velint , 
per coniecturam 'diis equidem auspicibus reor et Iunone secunda' . 
o luce magis dilecta sorori id est dilectior : [quae diligatur adhuc , 
an magis quam lux dilecta , aut dilectior luce.] nam antiqui frequenter 
pro comparativo iungebant particulam 'magis' . 
tale et 
illud est nate mihi vita quondam , dum vita manebat , 
care magis , Terentius nihil videtur mundius , nec magis 
conpositum quicquam , nec magis elegans . 
sorori bene Anna 
dilecta respondit 'sorori' , quia et Dido sic coepit 'Anna soror' . 
ergo 
per nomen necessitudinis ostendit , se quae sunt utilia persuadere , ut 
alibi parvumque patri tendebat Iulum . 
solane perpetva id est , solane maerens in omni carperis 
iuventa ? 
'perpetua' ergo continua . 
ivventa autem pro iuventate 
accipiendum : nam 'Iuventa' dea illius aetatis est , 'iuventas' aetas 
ipsa iuvenilis , 'iuventus' iuvenum multitudo . 
nec dulces natos propter liberos , quae fuit causa secundi 
matrimonii , ut Iuvenalis sed placet Vrsidio lex 
Iulia , tollere dulcem cogitat heredem . 
et hysterologia est : nam 
per Veneris praemia proveniunt nati. alii male iungunt 'natos Veneris' 
Cupidinem et Aeneam . 
alii e)/rwta et a)nte/rwta dicunt . 
veneris nec praemia id est voluptates , ut Homerus ta/ te dw=r' 
*)afrodi/ths . 
et volunt quidam e(\n dia\ duoi=n esse . 
id cinerem aut manes credis curare sepultos propter 
illud , ['ille habeat secum servetque sepulchro'] : quia marito iuraverat , 
ut non servata fides cineri promissa Sychaeo . 
et 
bene extenuat dicendo non animam , sed cineres et manes sepultos . 
dicit autem secundum Epicureos , qui animam cum corpore dicunt 
perire . 
esto adverbium concedentis est Graecum . 
flexere mariti 
non qui erant , sed qui esse cupiebant . 
alii intellegunt 'aegram 
mariti' , ut sit genetivus singularis , id est , tristem propter maritum . 
vel 'aegram' ad morbum animi referas , id est , ut stultitiam iudicet in 
iuventa aetate nuptiis abstinere . 
'aeger' enim animo dicitur , 'aegrotus' 
corpore . 
non ante Tyro aut in Tyro , ac si diceret 'Tyri' : aut 
certe *turo/qen , id est de Tyro , ut Dardanus Hesperia . 
quidam autem 'Libya' , id est mariti Libyes , 'Tyro' mariti Tyrii 
exponunt. despectus iarbas rex Libyae , qui Didonem re vera 
voluit ducere uxorem et , ut habet historia , cum haec negaret , Carthagini 
intulit bellum . 
cuius timore cum cogeretur a civibus , petiit 
ut ante placaret manes mariti prioris , et exaedificata pyra se 
in ignem praecipitavit : ob quam rem Dido , id est virago , quae virile 
aliquid fecit , appellata est ; 
nam Elissa proprie dicta est . 
ductoresque alii ergo et Iarbas ductor . 
'alii' autem , 
qualis Iarbas. quos africa terra derivationes frequenter maiores 
sunt a principalitate , interdum pares inveniuntur , raro minores : 
unde supra Lacaena notandum diximus . 
trivmphis 
dives id est bellicosa . 
et quidam dicunt Afros numquam triumphasse . 
Plinius autem Secundus historiae naturalis et Pompeius Trogus Afros 
dicunt pompam triumphi primos invenisse , quam sibi Romani postea 
vindicaverunt . 
Livius autem Andronicus refert , eos de Romanis saepius 
triumphasse suasque porticus Romanis spoliis adornasse : merito 
ergo 'dives triumphis' . 
placitone etiam pugnabis amori ac si diceret : iure contempsisti 
eos qui displicebant , numquid etiam placito amori repugnabis ? 
et est Graecum 'pugno tibi' : nam nos 'pugno tecum' 
dicimus . 
et 'placito' alii volunt vel universis hominibus , id est coniugali 
amori , vel legibus dictum . 
hinc gaetulae urbes ad terrorem 'urbes' posuit : nam 
in mapalibus habitabant . 
genus insuperabile bello ut 
quos nulla fatigant proelia nec victi possunt absistere ferro . 
infreni aut saevi et feroces , ut ipse contrario ni frenum 
accipere : aut qui equis sine freno utuntur . 
cingunt non adiuncti sunt ; 
sed 'cingunt' quasi circumdant , 
ut cingique urbem obsidione videret. inhospita barbara , 
aspera . 
et fictum 'inhospita' , cum 'inhospes' non dicatur . 
deserta siti regio inhabitabilis . 
dicit autem Xerolibyen , 
id est partem Africae aridam , quae est inter Tripolin et Pentapolin . 
et bene terret dicens iuxta esse aut bellicosas gentes , aut 
deserta loca , unde non speratur auxilium . 
lateque furentes 
barcaei hi prope sunt a Carthagine : unde addidit 'late furentes' . 
hi secundum Titianum in chorographia Phoenicen navali quondam 
superavere certamine . 
Barce autem civitas est Pentapoleos , quae 
hodie Ptolomais dicitur : nam Cyrene et Barce reginae fuerunt , quae 
singulis dederunt civitatibus nomina . 
sed hoc per prolepsin dictum est . 
bella Tyro surgentia necessario ad persuadendum praesenti 
tempore usus est . 
germanique minas propter aurum , quod ei sicut in primo 
diximus tulerat . 
et 'minas' pro ipsis periculis posuit , ut ex 
praecedentibus sequentia accipiamus . 
dis equidem avspicibus hoc dicit : dii , qui sunt auspices 
matrimonii , Aeneam huc venire fecerunt : nuptiae enim captatis 
fiebant auguriis , ut contentique auspice Bruto . 
Varro de pudicitia 
ait auspices in nuptiis appellatos †auspici bisque ab 
marito et nova nupta per hos auspices captabantur in nuptiis . 
ivnone secunda vel quae praeest coniugiis , quae pronuba appellatur : 
quamvis et ipsa in libris augurum praeesse dicatur auspiciis : 
aut quia Carthaginem fovet . 
huc cursum iliacas vento mire , cum alio iter haberent , huc 
delati sunt : et ideo addidit 'vento'. tenvisse perfecisse , inplesse . 
quam qualem vel quantam : pronomen pro nomine . 
urbem 
soror hanc cernes mire pro voluntate sororis : ut si quis avaro suadeat 
spem pecuniae faciens . 
conivgio tali id est viri fortis : quod ideo non dicit , quia 
scit a Didone praedictum . 
et bene in ultimo coniugium posuit , propter 
quod universa praedicta sunt . 
veniam aut beneficium et volentiam : aut re vera 'veniam' , 
periurii scilicet , ut non servata fides cineri promissa 
Sychaeo . 
tu modo pro 'tantummodo' . 
†et alii quod te modo vita 
supersit. sacrisque litatis 'diis litatis' debuit dicere : non 
enim sacra , sed deos sacris litamus , id est placamus : ergo nove 
dixit . 
sacrisque litatis] inter 'litare' et 'sacrificare' hoc interest , 
quod 'sacrificare' veniam petere , 'litare' propitiare et votum impetrare . 
indulge da operam , ut indulgent vino et 
vertunt crateras aenos . 
dum pelago desaevit hiems enumerat , quas morae causas possit 
innectere . 
orion id est dum occidit Orion , quoniam et oriens et occidens 
tempestates commovet . 
et bene Orion opponitur , quia et Ilioneus 
dixerat cum subito adsurgens fluctu nimbosus Orion . 
orion corripuit ratione supra dicta . 
quassataeque rates hoc ad illud quassatam ventis 
liceat subducere classem. non tractabile asperum , intractabile , 
sub quo tractari nihil possit . 
incensum inflammavit ut Horatius oleum adde camino . 
alii non 'incensum' , sed 'inpenso' legunt , ut sit Terentianum inpendio 
magis animus gaudebat mihi . 
spemque dedit dubiae menti dubitativa enim fuerat Didonis 
oratio dicendo 'si non pertaesum thalami taedaeque fuisset' . 
ergo 
iam non ambiget de quo dubitabat , sed sine respectu pudoris palam 
aget. solvitque pudorem propter vincula castitatis . 
et ad illud 
respondit 'ante pudor quam te violo aut tua iura resolvo' . 
delubra adeunt iuxta illud dictum sororis 'tu modo 
posce deos veniam'. delubrum autem dictum , aut , ut supra 
diximus , propter lacum in quo manus abluuntur : vel propter tectum 
coniunctum , quia una opera abluitur : aut certe simulacrum ligneum 
delubrum dicimus , a libro , hoc est raso ligno factum , quod Graece 
co/anon dicitur . 
sane in secundo libro de singulis specibus delubri 
iuxta Varronem relatum est : in quibus est species delubri talis , 
ut praeter aedem area sit adsumpta deum causa , id est spatia relinquantur 
iuxta aras ministerii causa , ad sacrificia peragenda . 
huius 
moris hic meminisse eum accipere debemus 'principio delubra adeunt' . 
atque quia 'delubra' quasi solum nomen sine dei significatu poseruat , 
voluit per 'aras' expungere divini nominis causam , licet in continuatione 
non tam dei fecerit mentionem , quam propria deorum nomina intulerit , 
et quidem cum sacrificationis gratia , illis versibus 'legiferae 
Cereri' usque 'iugalia curae' . 
nec non areae , licet oblique , attamen 
manifeste meminit 'aut ante ora deum pingues spatiatur ad aras' : quid 
enim est 'spatiatur' , quam spatio lati loci obambulat ? 
'adeunt' autem 
proprie dixit ; 
ad maiores enim qui accedit †ait soanori signum . 
pacemque benivolentiam , ut si sine pace tua atque invito 
numine . 
per aras exquirunt vel apud aras , vel inter 
aras , ut 'it hasta Tago per tempus utrumque' . 
'exquirunt' 
autem , id est sacrificando explorant , an dii vellent huic rei consentire . 
dicendo autem 'per aras' , aruspicalem artem ostendit , ut 'spirantia 
consulit exta' . 
duo enim genera hostiarum sunt : unum , in 
quo voluntas dei per exta exquiritur ; 
alterum , in quo sola anima deo 
sacratur : unde etiam aruspices animales hostias appellant . 
sed de exploranda 
voluntate divina hic expressit dicendo 'spirantia consulit exta' . 
animalis vero hostiae speciem ostendit ubi Entellum facit Eryci taurum 
mactantem dicens hanc tibi , Eryx , meliorem animam 
pro morte Daretis persolvo . 
mactant verbum sacrorum , kat' eu)fhmismo/n dictum , ut 
adolere ; 
nam 'mactare' proprie est 'magis augere' . 
<mactant verbum 
sacrorum kat' eu)fhmismo/n dictum , > 
quasi magis auctum : unde 
et magmentum dicebant , quasi maius augmentum . 
olim enim hostiae 
'immolatae' dicebantur mola salsa tactae ; 
cum vero ictae et aliquid ex 
illis in aram datum , 'mactatae' dicebantur [per laudationem] per boni 
ominis significationem . 
lectas bidentes non vacat 'lectas' ; 
moris 
enim fuerat ut ad sacrificia eligerentur oves , quibus nihil deesset , 
ut in sexto nunc grege de intacto septem mactare iuvencos . 
'bidentes' autem dictae sunt quasi biennes , quia neque 
minores , neque maiores licebat hostias dare . 
sunt etiam in ovibus 
duo eminentiores dentes inter octo , qui non nisi circa bimatum apparent : 
nec in omnibus , sed in his quae sunt aptae sacris , inveniuntur . 
legiferae cereri leges enim ipsa dicitur invenisse : nam 
et sacra ipsius thesmophoria vocantur , [id est legumlatio] . 
sed hoc 
ideo fingitur , quia ante inventum frumentum a Cerere passim homines 
sine lege vagabantur : quae feritas interrupta est invento usu 
frumentorum , postquam ex agrorum divisione nata sunt iura . 
thesmophoria 
autem vocantur legumlatio . 
an quia in aede Cereris aere incisae 
positae leges fuerunt ? phoeboque qui praeest auspiciis , quibus 
urbes reguntur . 
patrique lyaeo dictus Lyaeos a)po\ tou= 
lu/ein , quod nimio vino membra solvantur. qui , ut supra 
diximus , apte urbibus libertatis est deus ; 
unde etiam Marsyas , eius 
minister , est in civitatibus , in foro positus , libertatis indicium , qui 
erecta manu testatur nihil urbi deesse . 
et communis hoc habet sensus : 
sacrificabat , inquit , primo numinibus , quae urbi praesunt , quasi 
nuptura pro utilitate rei publicae ; 
deinde Iunoni , cui curae sunt 
nuptiae . 
alii dicunt hos deos quos commemoravit nuptiis esse contrarios : 
Cererem quia propter raptum filiae nuptias exsecratur , vel ex quo 
Iovi nupta praelata Iunone repudiata est : nam cum Eleusine Cereris 
sacrum fit , aedes Iunonis clauditur ; 
item cum Iunoni Eleusine fit , 
templum Cereris clauditur , nec sacerdoti Iunonis licet gustare unde Cereri 
sit libatum . 
et Romae cum Cereri sacra fiunt , observatur ne quis 
patrem aut filiam nominet , quod fructus matrimonii per liberos constet . 
Apollinem et Liberum contrarios nuptiis dicunt , quod ille expers uxoris 
vulgari amore sit usus , ille inter Bacchas non fida conubia sed stupra 
exerceat , nec nisi raptam coniugem habere potuerit . 
male ergo invocat 
hos Dido , quae sibi nuptias optat Aeneae . 
sed sicut prosperis diis , ut 
iuvent , ita adversis , ne obsint , sacrificandum est , ut nigram 
Hiemi pecudem , Zephyris felicibus albam . 
alii dicunt favere 
nuptiis Cererem , quod prima nupserit Iovi et condendis urbibus praesit , 
ut Calvus docet et leges sanctas docuit et cara iugavit corpora 
conubiis et magnas condidit urbes : nam ideo et aratri sulco clauditur 
civitas : vel quod eandem terram volunt et in eadem urbes exstructas . 
similiter et Liber propter Marsyam , sicut supra dictum est ; 
merito et Apollo ; 
nam et in arce coli solet , et muros Troianis instituit : 
iure ergo in nova urbe his sacra fiunt . 
Iunoni duplici causa , quia et 
Carthagini praeest et matrimonia dat. est etiam sensus altior : nam 
facturi aliquid ante adversos placamus deos , et sic propitios invocamus , 
ut nigram Hiemi pecudem , Zephyris felicibus 
albam . 
ergo modo nuptura placat ante Cererem , quae propter 
raptum filiae nupturas exsecratur ; 
Apollinem , qui expers uxoris 
est ; 
Liberum , qui nisi raptam coniugem habere non potuit : et 
sic Iunonem conciliat . 
cui vincla ivgalia curae quia est Curitis , est Matrona , 
est Regina . 
hanc Varro Pronubam dicit : unde et Aeolo nuptias pollicetur 
et Aeneae et Didoni coeuntibus adest , cum dicit prima 
et Tellus et pronuba Iuno : et in septimo , ubi contra votum suum 
Laviniam promissam vidit Aeneae , ait et Bellona manet te 
pronuba , hoc est non ego quae soleo . 
candentis candidae : participium est pro nomine . 
media 
inter cornva fundit non est sacrificium , sed hostiae exploratio , 
utrum apta sit . 
ante ora deum ante simulacra . 
pingves plenas vel sanguine 
delibutas , ut pecudumque cruore pingue solum . 
spatiatur ad aras matronae enim sacrificaturae circa aras faculas 
tenentes ferebantur , quod cum quodam gestu fiebat : unde Sallustius 
saltare elegantius quam necesse est probae . 
quidam 
genus sacrificii appellant , quo veteres cum aras circumirent et rursus 
se converterent et deinde consisterent , dicebant minusculum sacrum . 
an hoc ad impatientiam amoris referendum est , quo iactata Dido loco 
stare non poterat , iuxta illud 'uritur infelix Dido totaque vagatur 
urbe furens' . 
instavratque diem donis muneribus , quae aut dis offerebat , 
aut donabat Tyriis vel Troianis . 
'instaurat' autem ideo , quia 
iam supra sacrificaverat , ut simul Aenean in regia ducit 
tecta , simul divum templis indicit honorem . 
sane quidam 
'donis' sacrificiis volunt ; 
nam et 'templa' 'donaria' abusive dicuntur , 
ut est ductos alta ad donaria currus . 
inhians intenta , per sollicitudinem . 
spirantia id est 
palpitantia : quasi adhuc viva . 
consulit exta proprie dixit : aruspices 
enim exta consulere dicuntur cum inspiciunt . 
'exta' singularem 
non habent , ut 'arma' . 
hev vatum ignarae mentes non sacerdotes vituperat 
quasi nescios futurorum , sed vim amantis exprimit , et inde vituperat 
sacerdotes , qui admonuerunt non credituram : nam omnia futura a 
sacerdotibus praedicta esse , sequens indicat locus , ut multaque 
praeterea vatum praedicta priorum . 
ignarae ergo 
amoris reginae , quia illa alias causas litationis praetendebat , et ideo 
vota non perficiebat . 
est verbum est indeclinabile ; 
nam frequenter deficit . 
est 
autem huius positio 'edo es est' . 
invenimus , sed quod abolitum 
est , et 'edo edis edit' , unde est 'edere' et 'comedere' , quod hodie 
non dicimus ; 
nam ab eo quod est 'es esse' et 'comesse' facit , quo 
tempore etiam pro praesenti utimur , ut 'volo esse' : nam in defectivis 
tempora pro temporibus ponimus , ut 'odi novi memini' , 
'odisse nosse meminisse' etiam pro praesenti ponuntur , non 'odire 
novire meminere' ; 
nec enim possumus dicere . 
mollis flamma utrum 
'mollis flamma' , an 'mollis medullas' ? 
tacitum de quo tacuerit etiam nunc apud alios . 
an apud 
Aeneam 'tacitum' , quia sorori iam confessa est ? 
'tacitum' tacendum 
et pudore plenum . 
vivit non nulli hoc loco 'vivit' pro vescitur dictum 
accipiunt . 
sub pectore vulnus ut vulnus alit venis . 
vagatur potest accipi 'vagatur' dum opera ostendit Aeneae . 
urbe furens furor enim est amor , in quo nihil est stabile : 
unde et Cupido puer inducitur , quasi instabilis et infans , qui non 
potest fari : unde paulo post incipit effari mediaque in 
voce resistit . 
qualis coniecta cerva sagitta satis congrua 
conparatio : singula enim singulis , cervam Didoni , sagittam amori , 
pastorem Aeneae , nemora urbi , ictum letalem amori mortifero comparavit . 
incautam nomen perituris accommodatum , ut fallit 
te incautum pietas tua et excipit incautum. cresia 
Cretensia : nam Graece *krh/s facit , unde et *krh=tes et *krh/sia facit . 
Latine 'Cretensis' facit , unde est 'Cretensia' . 
agens telis urgens , persequens . 
nescius aut nescius quod ferierit : aut ignoratus et latens ; 
non qui cervam nesciret . 
et rara sunt verba , quae per contrarium 
significant : nam cum 'vector' sit proprie qui vehit , invenimus etiam 
eum vectorem dici qui vehitur , ut Lucanus vectoris 
patiens tumidum supernatat amnem (4.133) . 
tale est et 'formidolosus' ; 
cum sit timidus , et timendum significat . 
cum enim exigat 
ratio , ut nomina verbalia agentis habeant significationem , pro passiva 
significatione plerumque ponuntur . 
quidam 'nescius' ad Aeneam 
referunt , qui nescit amore suo vulneratam reginam. fuga cursu , ut 
simul arva fuga , simul aequora verrit : nam intellegere non 
possumus fugam , cum dicat 'peragrat' : peragrare enim est circumire 
inquirendo . 
dictaeos Cretenses . 
cervae vulneratae dictamnum quaerunt , 
qua gustata fere vulnerbibus tela depellunt , ut in duodecimo 
legimus non illa feris incognita capris gramina . 
letalis harundo propter futurum omen Didonis . 
et admiranda 
copia loquendi 'letalis harundo' , 'sagitta' , 'volatile ferrum' . 
sidonias Pygmalionis vel Sychaei : quod supra ait 
avari Pygmalionis opes et ignotum argenti pondus 
et auri . 
et hoc additum propter illud omnibus exhaustos 
iam casibus , omnium egenos . 
urbemque paratam 'paratam' 
ad illud pertinet , quod Aeneas propter civitatem navigat . 
et omnia 
ei ostendit Dido , quibus possit inducere . 
et 'paratam' ideo , ut sit conpendium 
quaerentibus sedes. sed alii movent quaestionem quomodo 
'paratam' , cum paulo post inferat 'pendent opera interrupta' . 
sed paratum potest dici , cui etiam paululum superest : unde est 
'minaeque murorum ingentes' : nam ideo alibi urbem 
praeclaram statui , mea moenia vidi . 
incipit effari mediaque in voce resistit sic Horatius 
cur facunda parum decoro inter verba cadit lingua silentio ? 
labente die ad convivia †retulit pervigratum est quia in 
usu non erant prandia , ut Iuvenalis exul ab octava Marius 
bibit . 
demens quae ea quae noverat audire cupiebat . 
narrantis ab ore ut eum intueretur . 
et hoc loco per 
omnia amantis adfectus exprimitur . 
obscura luna id est nox : nam nihil tam contrarium lunae 
est , quam obscuritas : aut ideo nox 'obscura luna' , quia nec semper 
nec eadem hora oritur . 
'vicissim' autem ideo , quia per diem sol 
lucet , illa per noctem : ergo apparens diurnum lumen , id est solis , reprimit . 
an ipsa luna suum lumen reprimit , occidens et se obscurans ? . 
sola sine eo quem amabat : nam regina sola esse non poterat . 
est autem Plauti , qui inducit inter multos amatorem positum 
dicentem quod solus sit : ut ipse alibi me sine sola vides , 
quam constabat Antonii castra comitatam , sed 'sola' sine amatore tuo . 
maeret per diphthongon 'est tristis' ; 
nam aliter militiam significat , 
ut aere merent parvo . 
sane 'mereor' aliud est . 
vacva aut 
sine Aenea et Troianis : aut magna , ut vacua atria circum 
intenti ludo . 
relictis potest intellegi ab Aenea . 
incubat quasi invita. absens absentem unum suffecerat : 
sic et fratrem ne desere frater. Terentius praesens 
praesentem eripi , abduci ab oculis . 
imagine capta ob amati similitudinem . 
infandum iuxta iudicium reginae , ut illa sentiebat ; 
vult enim 
eam culpae eximere . 
alii 'infandum' quia falli non potest accipiunt , 
hoc est ipsam libidinem , in cuius vicem nihil subponi potest . 
non coeptae adsurgunt turres contra illud pars ducere 
muros . 
non arma ivventus exercet haud in armis se exercet : 
quemadmodum illud ferrum exercebant . 
portusve quod supra hic portus alii effodiunt . 
propugnacula quibus porro pugnatur . 
interrupta coepta et omissa. minae eminentiae murorum , 
quas pinnas dicunt : hinc et 'eminere' dicimus , ut in primo 
geminique minantur . 
quidam 'minaeque' ad interrupta opera referunt , 
ut quae inperfecta sunt sic videantur , quasi ruinam minentur . 
aequataque machina caelo exposuit , quid sint 'minae murorum 
ingentes' . 
simul postquam . 
tali quali uritur infelix Dido. peste 
amore , incendio , ut et toto descendit corpore pestis . 
nec famam obstare furori honestam scilicet : sane tw=n me/swn 
est . 
furori iam non amori . 
adgreditur cum calliditate loquitur , et quasi ex praeparato , 
vel ex insidiis , ut alibi facile ut somno adgrediare iacentem . 
saturnia ubi nocituram Iunonem poeta vult ostendere Saturniam 
dicit ; 
scit enim Saturni stellam nocendi facultatem habere , ut 
alibi Irim de caelo misit Saturnia Iuno et 
Saturnique altera proles irarum tantos et reliqua . 
ubi autem 
propitiare eam promittit , ait Iunonis magnae et iterum 
adsit laetitiae Bacchus dator et bona Iuno . 
egregiam vero lavdem ironia est , inter quam et confessionem 
sola interest pronuntiatio : et ironia est cum aliud verba , 
aliud continet sensus . 
sane huius verbi initium tractum est , quia proprie 
egregium dicebatur , quasi in grege amplissimum , quod emineret ex 
grege . 
singula autem hic pronuntianda sunt et morandum in singulis 
verbis ; 
habent enim singula invidiam . 
spolia ampla refertis translatio 
rei militaris : referre enim spolia victores ex victis dicuntur . 
puer filius : Graece dixit , pai=s , ut Horatius puerosque 
Ledae . 
femina bene 'femina' , qualis mortalis , opponitur , ut 
mixta deo mulier pro mortali intellegendum est. dvorum 
est bene cessit masculino femininum . 
adeo multum , valde , ut Terentius adulescentem adeo 
nobilem . 
veritam te moenia nostra propter illud 
haud tanto cessabit cardine rerum . 
moenia nostra Iunonis 
hospitium : nam legimus quo se Iunonia vertant hospitia . 
et 'nostra' Graece dixit . 
modus finis : Iuvenalis nullo quippe modo 
millesima pagina surgit . 
sed quis erit archaismos. aut 
quo nunc certamine tanto ? 'quo nunc' aut quo : aut ad quam 
rem : aut quid opus est tanto certamine ? 
aut figurate , quo tibi hoc , 
id est , quo nunc certamen tantum : aut quis modus erit in tanto certamine : 
aut quousque , ut 'usque' extrinsecus accipiamus . 
quin potius pro 'cur non'. pacem aeternam non indutias 
temporales . 
pactosque hymenaeos licet fabula de Hymenaeo in primo 
libro narrata sit breviter , tamen plenior talis est : Hymenaeus , 
Atheniensis , adeo pulcher fuit , ut adulescens puella putaretur . 
is cum 
unam virginem nobilem ipse mediocriter ortus adamasset eiusque nuptias 
desperaret , quod unum poterat , sequendo puellam amori satis faciebat . 
sed cum Atheniensium nobilissimae virgines Eleusinae Cereri 
sacra facerent , subito adventu piratarum raptae sunt : inter quas etiam 
Hymenaeus , qui illo amatam fuerat secutus , tamquam puella raptus 
est . 
sed cum piratae praedam per maria longinqua portassent , in desertam 
regionem delati ac fatigati somno se dederunt : quos cum universos 
occidisset Hymenaeus , relictis ibi virginibus Athenas reversus est 
petiitque a civibus , ut , si virgines quae raptae fuerant reduxisset , dilectae 
nuptias impetraret . 
quas cum reduxisset , optatam in matrimonium 
virginem meruit . 
quod coniugium quia felix fuerat , placuit [omnibus] 
Atheniensibus omnibus nuptiis Hymenaei nomen interesse . 
est etiam 
alia ratio vocabuli : nam hymen quaedam membrana quasi virginalis 
puellae esse dicitur : qua rupta quia desinat esse virgo , hymenaei nuptiae 
dictae . 
habes tota quod mente petisti propter illud 
nostram nunc accipe mentem . 
ardet amans dido plus dixit haec , quam Venus imperaverat : 
illa enim dixerat sed magno Aeneae mecum teneatur 
amore , haec dixit 'ardet' et 'traxit furorem' . 
'traxit' autem dixit , 
ut spiritum trahere dicimus . 
communem hunc ergo populum utrum ad solum Carthaginiensem 
retulit , quem velit sibi communem esse cum Venere : an utrumque , 
id est Tyrios et Troianos ? paribusque regamus avspiciis aequali 
potestate : et ab eo quod praecedit id quod sequitur . 
[et] dictum est 
a comitiis , in quibus iisdem auspiciis creati , licet non simul crearentur , 
parem tamen habebant honorem propter eadem auspicia : unde 
et consules pares sunt , cum necesse esset ut unus prior crearetur . 
phrygio servire marito eloquenter , e)mfatikw=s , ac si diceret 
'exuli' . 
non nulli autem per fallaciam Iunonis dictum accipiunt . 
liceat id est non necesse sit , sed in voluntate sit Didonis si 
velit , ut supra 'paribus auspiciis' , non imperio : potest enim imperium 
par non esse , cum auspicium par sit . 
alii invidiose dictum volunt 
'liceat Phrygio marito' , id est qui victus est : et non dixit 'nubere' , 
sed 'servire' . 
quidam 'servire' dubitant utrum Didonem , an Tyrios 
dixerit . 
sane hic coemptionis speciem tangit . 
coemptio enim est ubi 
libra atque aes adhibetur , et mulier atque vir inter se quasi emptionem 
faciunt : quod ait etiam in primo georgicorum teque sibi generum 
Thetys emat omnibus undis . 
quoniam coemptione facta mulier 
in potestatem viri cedit atque ita sustinet [liberis] conditionem liberae 
servitutis , ait [enim] 'liceat Phrygio servire marito' et in georgicis 
tibi serviat ultima Thule . 
quoque omnis iste mos coemptionis 
et citra nominis nuncupationem dotis datae taxatione expediretur , 
quae res in manum conventio dicitur , subiunxit 'dotalesque tuae 
Tyrios permittere dextrae' . 
quid est enim aliud '<permittere> 
dextrae' , 
quam in manum convenire ? 
quae conventio eo ritu perficitur , ut aqua 
et igni adhibitis , duobus maximis elementis , natura coniuncta habeatur : 
quae res ad farreatas nuptias pertinet , quibus flaminem et flaminicam 
iure pontificio in matrimonium necesse est convenire . 
sciendum tamen 
in hac conventione Aeneae atque Didonis ubique Vergilium in persona 
Aeneae flaminem , in Didonis flaminicam praesentare . 
dotales Tyrios regalem spectavit personam . 
permittere 
dextrae quasi per manus conventionem : secundum ius locutus 
est . 
olli aut illi , aut tunc . 
cetera per parenthesin dicta sunt : 
ordo enim est 'olli sic contra est ingressa Venus' . 
simulata mente 
hoc est 'talibus adgreditur' . 
quo pro 'ut' : pronomen pro coniunctione causali. libycas 
adverteret oras absolutior quidem est haec lectio , sed verior 
et figuratior illa est 'Libycas averteret oras' : nam plerumque trahitur 
schema , ut aliquo ituri non ad locum , sed de loco ponamus 
significationem , ut si dicas 'de Campania abeo in Tusciam' , 'abeo' 
honestius est , quam si 'eo' dixeris . 
nec hoc tantum hoc loco facit , 
sed pluribus : hinc enim est ripamve iniussus abibis ? 
ingressa venus calliditatis est , ut supra : habet 
enim haec vox insidiarum significationem . 
quis talia demens deest 
'nisi' , ut sit 'nisi demens' . 
aut tecum malit contendere bello ? ? non dixit 'possit' : quod 
autem addidit †satis bello exserte . 
si modo quod memoras oblique , dum 
consentit , docet fieri non posse . 
fortuna sequatur [aut] subauditur fortuna prospera. hoc 
ad casum pertinet . 
fatis incerta feror bene omnia tetigit quibus res humanae 
reguntur : casum , fata , voluntatem deorum . 
alii sic exponunt : 
quia scio fatis aliud videri , ideo de Iovis voluntate nunc dubito : ergo 
'fatis' propter fata . 
sane oratorie et blanditur et pugnat , sed non palam , 
dicendo incertam se esse de voluntate fatorum . 
aut foedere ivngi si 'foedera' , per se plenum est : si 
'foedere' , ad 'populos' pertinet . 
tu conivnx dicendo 'coniunx' ostendit eam non posse ignorare , 
inpossibile esse quod petit. tibi fas animum temptare precando 
sic Aeolus tuus o regina quid optes explorare labor . 
perge sequar per te incipiet. bene aliud agens aliud 
ostendit : ante est enim Iunonis officium ex matrimonio , sic usus 
Venerius : unde paulo post 'adero , et tua si mihi certa voluntas' . 
tum quidam ordinis esse volunt , 'tunc' temporis. excepit 
subsecuta est . 
et potest 'excepit' pro 'insidiose respondit' accipi , 
ut aemulus exceptum Triton et excipit 
incautum . 
iste labor scilicet explorationis a Iove : quod dixerat 
'si Iuppiter unam' . 
quod instat quod fieri volo . 
confieri 'con' abundat , ut fata renarrabat 
divum cursusque docebat : quamvis veteres indifferenter 'confieri' 
dicebant . 
paucis adverte id est 'animadverte' : parte pro toto usus 
est . 
et aut 'adverte paucis' , aut 'paucis docebo' . 
miserrima dido aut ex persona miserantis dictum : dolet enim 
insidiis circumventam : aut 'miserrima' quae perdiderit castitatem . 
nemus pro silvis et montibus . 
ubi hoc loco pro 'cum' . 
titan Sol : unus enim de Titanibus Hyperionis filius contra 
Iovem non fecit. retexerit orbem quem nox tegebat : ergo 'inluminaverit' . 
huic contrarium quotiens umentibus umbris 
nox operit terras . 
nigrantem nigrum : participium pro nomine , sine verbo . 
et quaeritur , quis prius 'nigrantem' dixerit ? 
alae equites : ob hoc 'alae' dicti , quia pedites tegunt 
alarum vice . 
trepidant festinant , ut hic me dum 
trepidi crudelia limina linquunt . 
indagine ferarum inquisitione . 
et quidam cum vestigatoribus alatorum mentionem inductam 
accipiunt : nam indaginem vestigatores ipsos tradunt , alas vero alatores , 
qui dextra et sinistra plagarum sublata voce prohibent feras exire . 
trepidant vero hoc loco 'sensim' accipiunt , non , ut alibi , 'festinant' , 
quia saltus non cursu , sed sensim cinguntur . 
quidam 'trepidant' ab 
equis , qui hodieque trepidare dicuntur , appellari putant . 
Cato sedere 
non potest in equo trepidante . 
desuper infundam quia aer est Iuno . 
bene ergo hic se 
facturam dicit quod habet in potestate . 
omne ciebo pro 'totum' : 
'omne' enim numeri est , 'totum' quantitatis . 
nocte opaca nubium caligine . 
tua si mihi certa voluntas hoc est , si etiam tuum 
subsequatur officium : quia Iuno coniugii , Venus causa coniunctionis 
sit . 
igitur Iuno nil se posse adnuntiat , nisi voluntas Veneris adfuerit . 
'certa' autem firma , quia promiserat . 
conubio hoc Veneri contrarium est : et hic est dolus , quem 
intellectura est et risura. 'nu' naturaliter longa est ab eo , quod est 
'nubere' , ut conubia nostra reppulit ; 
sed modo metri 
causa corripuit . 
hic hymenaeus erit id est , hae erunt nuptiae . 
sane de Hymenaeo 
licet superius iam dictum sit , tamen sunt etiam aliae opiniones : 
nam alii hunc Veneris et Liberi filium dicunt primum nuptiis prospere 
usum , ob quod in nuptiis vocatur : unde nuptiale carmen Hymenaeus . 
alii nuptiarum inventorem tradunt et ideo carminibus decorari ; 
quod 
exemplum ab eo proditum ubique servatur . 
Cornelius Balbus Hymenaeum 
ait , Magnetis filium , musicae artis peritum , pulchritudine muliebri , 
dum nuptias Liberi patris et Althaeae religiosis cantibus celebrat , 
exspirasse : propter quod ei talis honor in nuptiis adtributus est , ut 
celebratio nominis eius nuptiarum iungendarum perpetuum omen esset . 
non adversata legitur et 'aversata' . 
repertis vel compertis , vel deprehensis . 
cur autem dolis repertis 
risit ? 
qui altius intellegunt , sic tradunt : hoc est quos iampridem 
compererat , cum Ilium oppugnaretur . 
ivbare exorto nato lucifero : nam proprie 'iubar' lucifer 
dicitur , quod iubas lucis effundit : unde iam quicquid splendet 
iubar dicitur , ut argenti , gemmarum . 
est autem lucifer interdum 
Iovis : nam et antiqui 'iubar' quasi 'iuvar' dicebant : plerumque Veneris 
stella : unde Veneris dicta est , ut quem Venus 
ante alios astrorum diligit ignis . 
alii iubar solem ; 
alii splendorem 
siderum dicunt. sane modo hysteroproteron in sensu est ; 
[nam si lucifer iubar est] iubar enim praecedit auroram . 
et facit 
'hoc iubar , huius iubaris' . 
retia rara plagae multi dividunt , ut sit 'retia rara' 
maiora , plagas vero minora intellegamus . 
alii plagas per definitionem 
accipiunt , ut intellegamus 'quae sunt retia rara , plagae' . 
sciendum tamen proprie plagas dici funes illos , quibus retia tenduntur 
circa imam et summam partem . 
sane 'retia rara , plagae' et 
reliqua subauditur 'portantur' : aut zeugma est 'ruunt'. lato ve- 
nabula ferro lati ferri . 
venabula autem ob hoc dicta , quod sunt 
tela apta venatui , quasi excipiabula . 
massyli Massylorum gens est non longe a Mauritania . 
et 'Massyli' legendum per unum 'i' litteram , ne non stet versus : 
'sy' enim longa est , ut hinc mihi Massylae gentis monstrata 
sacerdos . 
et odora canum vis plus enim est , quam 
si diceret 'multitudo' : unde Sallustius qua tempestate ex ponto 
vis piscium erupit . 
ergo vim aut ad multitudinem , aut ad naturam 
retulit. 'odora' autem non olens , sed odorem inveniens : ergo inproprie 
dixit : nam 'odorum' est quod ex se odorem emittit , non 
quod odorem sequitur , ut Statius et odoro vulnere pinus . 
sic 
est et inter odoratum lauri nemus pro 'odorum' : 
nam odoratum est quod aliunde odorem accipit , ut 'odoratum 
templum' . 
tria ergo sunt : 'odorum' quod per se olet , 'odoratum' 
quod aliunde odorem accipit , 'odorisecum' quod odorem sequitur ; 
sicut modo de canibus debuit dicere . 
cunctantem morantem : atqui amatrix ad eum quem amabat , 
debuit festinare ; 
sed pathos natura superavit , ut mulierem et 
reginam ostendat , ut Terentius dum moliuntur , dum conantur , 
annus est . 
deinde haec morabatur iam studio placendi . 
hic enim 
inducitur veste , armis , auro , vel purpura comptior , cum supra naturalis 
pulchritudinis gloria contenta sit , ut regina ad templum 
forma pulcherrima Dido. ad limina ante , vel apud . 
primi 
principes , ut una omnes iuvenum primi . 
et bene reginae 
officio primi adsunt , quia de plebe dixerat 'it portis iubare exorto 
delecta iuventus' et 'Massylique ruunt equites' . 
stat sonipes adest , praesens est : nam si 'stat' simpliciter 
acceperis , vituperatio est : nam legimus stare loco nescit . 
denique sequentia dictum hoc explanant , ut 'ac frena ferox spumantia 
mandit' . 
spumantia spumas moventia , ut 'naufragum 
mare' , quod naufragos facit . 
tandem hoc ad illud redditum 'reginam thalamo cunctantem' . 
sidoniam picto et reliqua . 
vetere ceremoniarum iure praeceptum 
est , ut flaminica venenato operta sit . 
operta autem cum dicitur pallium 
significatur , venenatum autem infectum : quod ipse ait in bucolicis 
alba nec Assyrio fucatur lana veneno . 
hic vero cum dicit 
'Sidoniam' ostendit Tyriam et purpuream : purpuream declarat infectam . 
'chlamydem' autem pallium esse quis dubitet ? 
praeterea flaminicam 
habere praecipitur arculum , ricam , venenatum , fibulam . 
de venenato 
dictum est . 
arculum vero est virga ex malo Punica incurvata , quae 
fit quasi corona et ima summaque inter se alligatur vinculo laneo albo , 
quam in sacrificiis certis regina in capite habebat , flaminica autem 
Dialis omni sacrificatione uti debebat . 
Vergilius ergo propter nominum 
et intellectus difficultatem aliter omnia conprehendit : nam pro pallio 
chlamydem , pro venenato , id est infecto , Sidoniam . 
arculum vero et 
fibulam ex auro facta commemorat dicendo 'cui pharetra ex auro , crines 
nodantur in aurum' , quod in arculum potest referri : nam de 
fibula manifestum est cum ait 'aurea purpuream subnectit fibula vestem' . 
'subnectit' autem quid aliud est , quam sursum nectit ac per hoc succinctam 
facit ? 
'vestem' vero possumus ricam accipere , quia rica genus 
est vestis . 
sciendum sane , sicut supra dictum , ubique Didonem flaminicam 
ostendi. limbo limbus est , sicut supra diximus , 
fascia , quae ambit extremitatem vestium secundum antiquum ritum , 
ut victori chlamydem auratam , quam plurima circum 
purpura . 
cui pharetra ex auro deest 'erat' . 
et amat poeta iterare 
voces , vel pretiosas , vel necessarias , vel optabiles : pretiosas , ut 
aerea cui gradibus surgebant limina et aurea pectoribus 
demissa monilia pendent : necessarias ita ab 
Iove principium generis , Iove Dardana pubes : optabiles ita 
humilemque videmus Italiam. crines nodantvr 
in avrum veluti retiolum dicit , quod colligit comas : quae Graece 
krwbu/lh dicitur . 
ipse ante alios quia amatur , et ideo ei dat pulchritudinem , 
licet Ascanio magis congruat . 
pulcherrimus ex animo Didonis : 
hoc enim ei videbatur . 
alibi epitheta Aeneae dat : cum religiosum 
ostendit , dicit 'pium' ; 
cum fortem , 'magnanimum' . 
ubi hoc est 'cum'. hibernam lyciam non asperam , sed 
aptam hiemare cupientibus : sic enim se habet natura regionis . 
et 
bene aliud agens aliud ostendit : nam constat Apollinem sex mensibus 
hiemalibus apud Pataram , Lyciae civitatem , dare responsa : unde 
Patareus Apollo dicitur : et sex mensibus aestivis apud Delum . 
ergo 
'hibernam' utrum quod ibi hiemare soleat ; 
an frigidam ; 
an hieme 
temperatam ; 
an quam hiberno tempore deserere soleat ? 
xanthique 
flventa 'que' pro 'vel' posuit : hoc enim dicit 'vel cum Xanthum , vel 
cum Lyciam relinquit' , ut est suspectaque dona praecipitare 
iubet subiectisque urere flammis . 
deserit relinquit , ut desertosque videre locos 
litusque relictum . 
delum maternam quae Latonam fugientem , dracone 
Pythone insequente , suscepit . 
et hoc ideo , quia , sicut dictum est 
sex mensibus aestivis apud Delum responsa dat . 
invisit repetit : per 
quod ostendit relicta Delo ad Lyciam transire. invisit apollo 
Apollini Aeneam vel propter sagittas , quibus in venatu utebatur , 
comparat ; 
vel certe propter futurum infelix matrimonium : ut enim 
et supra diximus , nuptiis est hoc numen infensum . 
vel Apollini 
Aeneam , ut in primo Didonem Dianae : quomodo germanorum 
nuptiae esse non possunt . 
choros sacra. cretes ab eo , quod est 'Cres' . 
dryopesque populi iuxta Parnasum , ut Dryopumque 
trahens Erasinus aristas . 
Erasinus vero fluvius est . 
hi populi , 
ab Hercule victi , Apollini donati esse dicuntur. pictique agathyrsi 
populi sunt Scythiae , colentes Apollinem hyperboreum , cuius logia , 
id est responsa , feruntur . 
'picti' autem , non stigmata habentes , sicut 
gens in Britannia , sed pulchri , hoc est cyanea coma placentes . 
hos 
Melissus ab Homero †Achabas appellari ait : qui propter scientiam 
sagittarum Apollini sunt gregales , sicut Cretes . 
cynthi montis Deli . 
flventem unguentatum et odoribus 
abundantem : aut prolixum et effusum , ut to\n a)kerseko/mhn 
significet . 
fronde premit id est comprehendendo crinem efficit , ne fluat , 
fingens conponens , ut corpora fingere . 
inplicat 
auro non frontem , sed crinem , qui est illi retrorsum in nodum collectus . 
tela sonant umeris ut in nono pharetramque 
fuga sensere sonantem . 
'umeris' vero aut 'in umeris' , aut 'ex 
umeris'. havd illo segnior id est , non illo deformior : nam 
plerumque virtus et pulchritudo pro se invicem ponuntur . 
hinc est 
satus Hercule pulchro pulcher Aventinus : nam 
Herculi satis est incongrua pulchritudo . 
sic Plautus in Pyrgopolinice 
de muliere interrogat quidnam , fortis est ? (Mil . 
1111) id est pulchra . 
egregio praeclaro : et sic dicimus , quasi extra gregem . 
lustra latibula ferarum vel luporum : unde et lupanaria meretricum 
lustra dicuntur . 
ecce adverbium demonstrationis est , ut ostenderet velociter 
factum . 
et bene hac particula utitur : facit enim nos ita intentos , ut 
quae dicuntur putemus videre . 
ita enim capreae †suspensionis super 
saxa currunt , ut putes cadere illas cum exiliunt. ferae caprae 
hoc est capreae . 
et bene aptat descriptionem ad species , ut cervis 
campos , capreis saxa permittat . 
saxi pro 'montis' , ut 
accipiens sonitum saxi de vertice pastor . 
caprae quas Graeci 
ai)ga/grous vocant . 
decurrere bene praeterito usus est tempore ad exprimendam 
nimiam celeritatem : ostendit enim iam factum . 
sane 'decurrere' 
iuxta analogiam dixit , non , ut imperiti putant , decurrerunt . 
transmittunt celeriter transeunt : praecipue 'transmittere' 
est de loco ad locum transitio . 
pulverulenta num 'cervorum pulverulenta agmina' , quae 
pulverem faciunt , ut pulverulenta coquat maturis solibus aestas ? 
glomerant pro 'involvunt' . 
alias pro 'in unum contrahunt' , ut 
quem circum glomerati hostes : vel glomerati eunt . 
gavdet equo gaudet , quod acrem equum habeat et velocem . 
iamque hos cursu id est 'modo' , ut iamque eadem 
digitis , iam pectine pulsat eburno . 
et bene puerilem osten- 
dit animum , qui per mobilitatem et inconstantiam frequenter optat 
timenda . 
pecora inter inertia votis bene per contemptum 'pecora' , cum 
ea sint pecora , quae non silvestri , sed humano usui aluntur . 
'inertia' 
autem pro ignavis et innocuis posuit ; 
et hoc ad capreas et cervos retulit , 
<ut> 
in georgicis inbelles <dant proelia cervi> : nam 
'iners' proprie quid sit Lucilius declarat ut perhibetur iners , ars 
in quo non erit ulla . 
monte leonem per transitum tangit historiam : nam 
Ascanius praeter Iulum et Ilum , quae habuit nomina , etiam Dardanus 
et Leontodamas dictus est , ad extinctorum fratrum solacium : 
ideo nunc eum dicit optare adventum leonis , paulo post 'Dardaniusque 
nepos Veneris' . 
constat etiam Aeneam Dardanum dictum , 
ut ostendit in quarto hauriat hunc oculis ignem 
crudelis ab alto Dardanus , item Ilioneus hinc Dardanus 
ortus , huc repetit : nam latenter etiam illud nomen ostendit . 
commixta grandine nimbus secundum Iunonem 
'his ego nigrantem commixta grandine nimbum' . 
et bene etiam 
grando adicitur , quia poterat nimbus contemni facilius . 
murmur 
autem caeli ad infaustum omen pertinet , quia tonitru dirimuntur auspicia . 
nepos veneris quidam indecenter dictum volunt , ut Venus 
avia sit . 
de montibus amnes ne vel investigare Tyrii possent 
reginam . 
deveniunt bene subprimit rem pudendam : sic Terentius 
'quid tum' fatue ? 
fateor . 
prima et tellus satis perite loquitur : 
nam secundum Etruscam disciplinam nihil tam incongruum 
nubentibus , quam terrae motus vel caeli dicitur . 
quidam sane etiam 
Tellurem praeesse nuptiis tradunt ; 
nam et in auspiciis nuptiarum invocatur : 
cui etiam virgines , vel cum ire ad domum mariti coeperint , 
vel iam ibi positae , diversis nominibus vel ritu sacrificant . 
et pronvba 
ivno quae nubentibus praeest . 
Iunonem autem dedisse signa 
per tempestatem constat et pluvias , quae de aere fiunt . 
Varro pronubam 
dicit quae ante nupsit et quae uni tantum nupta est : ideoque 
auspices deliguntur ad nuptias . 
dant signum] ut dei nuptiales. fulsere ignes Varro dicit 
aqua et igni mariti uxores accipiebant : unde hodieque et 
faces praelucent et aqua petita de puro fonte per felicissimum puerum 
aliquem aut puellam , interest nuptiis , de qua nubentibus solebant 
pedes lavari . 
alii 'fulsere' pro malo omine positum volunt . 
cum enim 
ait fulsisse ignes , infaustum conubium videtur ostendere , quia actio perimitur , 
cum de caelo servatum est . 
et bene hoc totum ad Iunonem refertur , 
quia aer esse dicitur ; 
unde aquas cum ignibus dedit . 
vlularunt bene medium elegit sermonem : nam ait Lucanus 
non tu laetis ululare triumphis (6.261) . 
in luctu 
autem ululari , non dubium est . 
et ideo medium elegit sermonem , quia 
post nuptias mors consecuta est . 
non nulli ita accipiunt , quod ululare 
veteres etiam in sacris dicebant ex Graeca consuetudine . 
ergo 'ulularunt 
nymphae' quasi nuptiarum sacra celebrarunt . 
Graeci autem o)lolugmo/n 
appellant : nam et primam congressionem proelii o)lolugh/n dicunt : 
quod Vergilius ostendit magnoque ululante tumultu . 
specie famave movetur species rerum Didonis praesentium 
est , quod quasi aspicitur , fama autem rerum absentium . 
hoc 
ergo dicit : non eam movet nec praesens deformitas , quod non in 
thalamo , sed in specu concubuerat : sed nec futura mox fama . 
<alii]2 
accipiunt facti qualitate aut respectu honestatis , tw=| pre/ponti . 
adeo 
illam nec Tyriorum pudebat , videntium talia , nec aliarum gentium , 
quae audiebant . 
ergo 'fama' deest mala . 
meditatur exercet : sic Horatius et horridam cultis 
diluviem meditatur agris . 
nec incongrue dictum : actus enim 
est in ipsa meditatione : nam exercitium est meditatio . 
sciendum 
tamen est hodie hoc in usu non esse . 
praetexit praetegit. culpam ut supra succumbere 
culpae . 
fama malum definitio est , ut 'quo' ex praecedenti pendeat 
nomine : quamquam alii 'qua' legant . 
sane 'quo' nisi definitio 
sit , legi non potest ; 
nec enim procedit , ut ordo sit 'Fama , quo non 
aliud malum est velocius' . 
mobilitate viget dat ei swmatopoii/+an . 
et laudat a contrario : 
cum enim omnia labore minuantur , haec crescit . 
sane 'viget' 
quidam pro vigescit accipiunt . 
metu primo non 'primo metu' , sed 'primum' , quod initio 
cautius loquatur , id est in principio : cum enim quis veretur , ne auctor 
sit , quod audit continet ; 
at ubi sit vulgatum , passim loquitur . 
et modo 
'primo' adverbium est , non nomen. attollit in avras sumpta 
licentia , quae minuebatur timore . 
ingrediturque solo et caput inter nubila condit 
hoc vult ostendere , nec humili eam fortunae parcere , nec superiori . 
vel quia famae incertus auctor . 
terra parens generale est : parens rerum omnium . 
ira 
inritata deorum amphibolon est , utrum sua ira propter extinctos 
gigantas , an 'ira deorum inritata' , quae extinxerat gigantas . 
vel ideo 'ira deorum' , quod in eam fulmina et grandines de 
caelo cadunt . 
extremam aut post omnes gigantas , quippe ad deorum 
ultionem nata : nam per ipsam eorum crimina vulgata sunt : aut certe 
'extrema' pessima : omnes enim , qui de medicina tractant , dicunt 
naturale esse , ut inutiliores sint qui nascuntur ultimi . 
Famam ergo 
inducit ultam esse fratres , quia ipsa deorum delicta vulgavit. ut 
perhibent quotienscumque fabulosum aliquid dicit , solet inferre 
'fama est' . 
mire ergo modo , cum de ipsa fama loqueretur , ait 'ut 
perhibent' . 
coeo enceladoque isti gigantes fuerunt inter alios , qui 
Iovem superpositis montibus regno caelesti detrudere conati , fulminibus 
sunt deleti . 
et bene elegit ex fratribus maximos , ex quibus aestimaretur . 
pedibus celerem et pernicibus alis convertit rerum 
epitheta : nam 'pernix' pedum est , ut pernicibus ignea 
plantis , celeritas pennarum est , ut celerique fuga 
sub sidera lapsae . 
aut certe intentio describentis est : supervacua 
enim est alas habenti pedum pernicitas : aut sic intellege 'pedibus celerem 
et alis velocibus ? 
monstrum bene vituperavit Famam ex accidentibus personae , 
per parentes malos et fratres : et quod eam describit , non est narratio , 
sed argumentatio . 
quidni monstrum , quae huius naturae sit , ut quot 
plumas , tot oculos , tot linguas , tot aures et cetera ? quot sunt corpore 
plumae non ipsius , sed in omnium corporibus : nam exaggeratio 
est , ac si diceret 'quot sunt arenae' . 
oculi subter adverbium est , ac si diceret : non sub plumis , 
sed sub ipsa . 
et mire 'subter' , quasi quae non videatur , et 
omnia videat . 
[reliqua] mirabile dictu sic exclamavit poeta , quasi 
minus admirationis haberet ipsa descriptio . 
tot lingvae infinitus est numerus : nam re vera quot 
sunt homines , in quibus fama est , tot ora habet , quae sunt hominum . 
totidem ora sonant aliud visu , hoc est 'ora' ; 
aliud auditu , 
hoc est 'sonant' . 
nocte volat bene naturalem rem dixit : nam quanto 
celatum est aliquid , tanto magis requiritur . 
et sine dubio incipiens 
fama semper obscura est : quae divulgata conquiescit : unde ait 'luce 
sedet custos' . 
caeli medio absolute : quia inter caelum terramque medium 
est. terraeque per umbram noctem umbram terrae esse 
numquam apertius significavit . 
stridens potest et ad oris sonum , et ad alarum referri . 
dulci declinat lumina somno qui est omnibus animantibus dulcis . 
et 
'somno' utrum ablativo , an dativo ? 
<dativo> 
melius interpreteris , quasi 
non succumbat illi . 
luce sedet id est per diem : aut ut lux coepit . 
et bene 
nocturna illi et diurna officia dat , ne dulci somno capiatur. custos 
speculatrix , ne quid eam praetereat ; 
non , quae custodiat aut servet . 
summi culmine tecti per domos nobilium , propter res privatas . 
turribus aut altis per domos regum , propter res publicas . 
magnas territat urbes magnos populos . 
et dicit plebeios . 
et ostendere vult Famae linguis neminem exceptum qui non exagitari 
possit . 
tenax in omnibus perseverans : tam in enuntiandis falsis 
rebus , quam in veris . 
haec tum vel Fama talis et tanta : vel haec facta . 
populos 
utrum generaliter , an Tyrios et Troianos tantum ? 
gavdens propter inventam materiam . 
et quidam non 
temporale Famae epitheton 'gaudens' esse volunt , sed generale , ut multiplici 
sermone gaudeat , quo tunc populos implebat. facta atque 
infecta sicut sequentia indicant . 
et est quasi proverbiale : nam hoc 
est 'tam ficti pravique tenax , quam nuntia veri' . 
venisse Aeneam haec facta sunt . 
viro marito , ut vir gregis ipse caper. dignetur libravit 
sermonem , quasi personae superioris . 
hiemem inter se luxv , quam longa , fovere id est nunc 
hiemem inter se luxu fovere , in quantum longa est ipsa hiemps . 
facit talem etiam alibi figuram , ut Thybris ea fluvium , 
quam longa est nocte tumentem leniit pro 'quam longa est ipsa 
nox' . 
fovere veteres 'fovere' pro diu incolere et inhabitare dixerunt , 
ut ipse alibi fovit humum . 
regnorum inmemores hoc fingit : nam et illi curae est 
Carthago et Aeneae Italia . 
an quia quod una patitur duobus assignat ? 
cupidine <cupidinem> 
veteres inmoderatum amorem dicebant : Afranius 
†neraria alius est amor , alius cupido * * * amant sapientes , 
cupient ceteri . 
Plautus cum distinctione posuit cupidon te †cum 
sicut anne amor ? quod intellegitur vehementer illam amare vel inpatienter . 
ipse alibi quem Venus Cupidoque imperat , suadet 
amor (Cur . 
3) dicendo 'imperat' violentiam ostendit , 'suadet' addendo moderationem 
significat . 
dea foeda crudelis , impia : quod alibi interpretatur . 
eadem impia fama detulit . 
in ora palam , ut antequam audiant 
loquantur . 
et proprie 'ora' . 
Terentius in ore esse omni populo . 
iarbam filium Iovis Ammonis . 
Liber cum Indos peteret 
et per Xerolibyam exercitum duceret , fatigatus siti Iovis sui patris 
imploravit auxilium , et statim viso ariete fons secutus est . 
unde 
factum est Iovi Ammoni ab arenis dicto simulacrum cum capite 
arietino : quod ideo fingitur , quia satis eius sunt involuta responsa . 
iarbam filium Iovis Ammonis . 
Liber , vel ut alii dicunt , Hercules , cum 
Indos peteret , et per deserta Libyae , hoc est per Xerolibyam , exercitum 
duceret , fatigatus siti Iovis patris imploravit auxilium : cui ille arietem 
ostendit , quem secutus ille pervenit ad locum quendam , in quo 
aries terram pede suo scalpsit , e quo loco fons manavit . 
unde factum 
est , ut Iovi Ammoni , ab arenis dicto , templum cum simulacro cum 
cornibus arietinis constitueretur : quod ideo fingitur , quia satis eius 
sunt involuta responsa , aut quia Libyes Ammonem arietem appellant . 
alii hunc Ammonem in loco natum , ubi sola ovis fuerat , a finitimis 
inventum dicunt , creditumque ex Iove et ove natum appellatumque Ammonem 
ab arena , quia ibi tale solum est . 
alii inter Cyrenas atque 
Carthaginem locum tradunt fuisse , in quo pastores puerum arietinis 
cornibus insignem , in arena sedentem ac vaticinantem deprehenderunt . 
hic sublatus tacebat , repositus loquebatur : mox cum e conspectu hominum 
subito recessisset , creditus est deus : unde Iovem ideo ibi colere 
coeperunt , nomine Ammonem , quod in arena fuerat visus . 
aggerat iras super eas , quas habebat ex contemptu . 
rapta stuprata , ut et rapti Ganymedis honores . 
et rapta raptoris mortem vel nuptias optet. garamantide 
nympha et proprium potest esse et gentile : nam Garamantes 
sunt iuxta Libyam : a Garamante , filio Apollinis . 
centum finitus numerus pro infinito . 
sane in primo 
Aeneidis qui mos sit templorum constituendorum relatum est : 
quae aut tantum sacra sunt , aut ibi etiam res publica administrari 
auspicato potest . 
hic ergo templa tantum sacra declarat cum subiungit 
'centum aras posuit vigilemque sacraverat ignem , excubias divum aeternas 
pecudumque cruore' , quibus scilicet et sacratio ageretur ; 
et nihil 
de publicis rebus actum aliqua narratione subiungit . 
alii templum dicunt 
non solum quod potest claudi , verum etiam quod palis aut hastis 
aut aliqua tali re , et lineis aut loris aut simili re saeptum est : quod 
effatum est . 
amplius uno exitu in eo esse non oportet , cum ibi sit 
cubiturus auspicans . 
centum aras posvit per praeteritum perfectum 
intulit , sacraverat per praeteritum plusquamperfectum . 
at e contrario 
multa vastabat caede et ardentesque avertit . 
alibi simile 
schema per tempora : ipse oratores ad me et reliqua 
cum sceptro misit , mandat et reliqua , et mactat binas 
de more bidentes vinaque fundebat pateris . 
vigilem ignem utrum 
ad quem vigiliae agebantur , an perpetuum ? 
vigilemque sacraverat 
ignem excvbias divum] [quod] significat sine intermissione fieri sacrificia , 
ad quem excubare per diem et noctem necesse sit , ut dicimus cotidie 
in officio esse : non ergo apud quas dii excubant , sed quae diis 
excubantur . 
excubias divum aeternas definitio est aeterni ignis . 
quid est ignis pervigil ? 
excubiae deorum . 
et sciendum non vacare 
ratione , ut in aliquibus templis sit ignis pervigil : nam potestates 
aut terrenae sunt , aut aeriae , aut aetheriae ; 
sed quia aether ignis 
est , ideo in aetheriarum potestatum templis ignis est , ut reddatur 
eis imago sui elementi . 
est autem in templo Iovis , qui aether est , et 
Minervae , quae supra aetherem est : unde de patris capite procreata 
esse dicitur . 
variis florentia sertis aliis atque aliis , ac sic perpetuo 
tempore . 
isque amens animi et amator , et barbarus . 
sane nomen 
esse ostendit ponendo genetivum . 
amens animi ut saevit 
inops animi . 
sane 'amens animi' nominativum pro genetivo posuit . 
num ergo 'amentis animi' ? 
amaro quod audierat sibi praelatum 
Aeneam. amaro aspero , ut hostis amare , quid increpitas ? 
media inter numina divum ac si diceret et 'diis testibus' , 
ut Sallustius quam mediusfidius veram licet mecum 
recognoscas : id est sis dictis medius : fidius , id est *dio\s ui(o/s , Iovis 
filius , id est Hercules . 
medium dixit testem . 
sane multi 'munera' 
legunt , hoc est in media precatione deorum : et est invidiosius , si inter 
munera , quae ipse sacraverat . 
manibus supinis iuxta rationem : nam inferos demissis ad 
terram manibus invocamus : ut Homerus inducit Althaeam , matrem 
Meleagri , manibus in longum porrectis , ut ipse alibi passis 
de litore palmis : caelestes levatis ad caelum , ut modo , et alibi 
duplices tendens ad sidera palmas. supplex orasse 
supinis partim precatur , unde ait 'supplex' : partim conqueritur , 
unde ait 'orasse' , id est dixisse : hinc et oratores dicimus : nam 
'rogare' non procedit , quia conqueritur magis . 
ivppiter omnipotens epitheta , quae commemorationem potentiae 
habent , interdum exprobrationis vim obtinent , ut hoc loco . 
mavrusia Maura : nam protentio est nunc . 
Coelius Maurusii , qui 
iuxta oceanum colunt . 
nunc epulata dum in epulis est : nam eum deseruit participium . 
et bene 'nunc' dixit : quasi celebrantibus eius sacra tanta 
iniuria acciderit . 
officia enim in deos , licet aeternam habeant gratiam , 
et spectent tam praeteritum quam futurum , tamen in praesenti 
plus valent . 
semper autem Iovi propter hospitalitatem libatur . 
et 
bene conqueritur , quia humanas res ne tum quidem curat , cum ei 
tribuitur honos sacrificii . 
et 'gens epulata' bene dixit , ac si diceret 
me iuvante , me praebente sumptum. lenaeum Bacchicum : nam Liber 
Lenaeus dicitur , quia torculis praeest , qui et Graece lhnoi/ dicuntur : 
nam cum sit Graecum , a mentis delenimento non potest accipi . 
lenaeus ex calcatorio a)po\ th=s lhnou= , hoc est <a> 
lacu . 
aspicis haec id est talia . 
et hoc sentit : itane talia aspicis , 
nec vindicas ? 
fulmina torques vel intorques , vel gubernas . 
nequiquam horremus quia non iudicio hoc facis : quia 
non punis malos et supervacua horremus : aut quia existimamus ea non 
emitti manu tua . 
an 'nequiquam' pro non , ut sit 'tu fulmina non 
torques' ? . 
caecique ignes non quia non videntur , sed quorum 
origo non apparet . 
an quorum rationem ignorantes timemus : alii 
enim de ventis dicunt fieri , alii de nubibus , alii de aere fulmen . 
in nubibus ac si diceret , non ex te fiunt ; 
si enim errant , tuo non 
reguntur imperio . 
Iuvenalis non quasi fortuitus nec 
ventorum rabie sed iratus cadat in terras et iudicet ignis . 
terrificant animos et reliqua . 
latenter secundum Epicureos 
locutus est . 
femina invidia a sexu , contemptu inferioris. et iam incipit 
specialis conquestio . 
est autem ordo 'femina errans , quae 
in nostris finibus urbem posuit' . 
et est exaggeratio : primum quod 
pretio , deinde exiguam , dein certis legibus . 
pretio ut ostendat eam nec meruisse per gratiam , nec 
invasisse virtute . 
et si vendidit , quid conqueritur ? 
scilicet vel defraudatus 
per corium , vel de nuptiarum promissione : aut 'exiguam 
pretio' pro exigui pretii. litus non ait agros , sed 'litus' , ut et supra 
diximus , terram mari vicinam . 
modo etiam infertilem sibi et 
angustam vult ostendere , hoc est talem illi dedimus terram , quae nulli 
esset necessaria , qua tamen contenta fuit . 
arandum videtur illud attingere 
moris antiqui , quod cum conderetur nova civitas , tauro et vacca , 
ita ut vacca esset interior , a magistratu muri designarentur . 
nam ideo 
ad exaugurandas vel diruendas civitates aratrum adhibitum , ut eodem 
ritu , quo conditae , subvertantur . 
Horatius inprimetque muris hostile 
aratrum . 
loci leges dedimus aut quam tributariam fecimus : aut 
cui ideo concessimus civitatem , ut in nostrum veniret matrimonium : 
ut iusta ira sit . 
conubia hic 'nu' produxit , cum alibi corripuerit , ut 
conubio iungam stabili. nostra pro 'mea' : est autem 
nobilius : sic Numanus en qui nostra sibi bello conubia 
poscunt . 
Sallustius nos in tanta doctissimorum hominum 
copia . 
dominum ut superius liceat Phrygio servire 
marito . 
est autem de iure , quasi per coe+mptionem . 
vel 'dominum' 
maritum , ut alibi 'dominam' uxorem hi dominam Ditis : 
et est quasi vehemens accusatio : me maritum respuit et Aeneam non 
virum , sed dominum recepit. paris similis Paridi : iniuria a persona . 
sic Iuvenalis et calvo serviret Roma Neroni : 
probrosis enim nominibus veteres convicia dicebant , ut Sallustius tyrannumque 
et Cinnam maxima voce appellans . 
et bene 'Paris' 
quasi qui sustulit pactam . 
semiviro comitatu ut o vere Phrygiae ! 
neque enim Phryges : id est effeminati . 
et bene non solum regi , 
sed et sociis convicium facit . 
sane quidam tradunt iure hoc in Phrygas 
dictum : ab ipsis enim ferunt coepisse stupra puerorum . 
maeonia mitra Lydia : nam utebantur et Phryges et 
Lydi mitra , hoc est incurvo pilleo , de quo pendebat etiam buccarum 
tegimen . 
sane quibus effeminatio crimini dabatur , etiam mitra eis 
adscribebatur : multa enim lectio mitras proprie meretricum esse docet . 
ergo ex habitus qualitate mutuatur invidiam : nam eum non iam effeminatum , 
sed velut meretricem appellat , quod est inimicius non mulierem 
tantum , sed etiam meretricem vocare , cum , sicut supra dictum est , et alius 
insectator dicat o vere Phrygiae ! 
neque enim Phryges. crinemque 
madentem subnixus crinem unguentatum subnixum et 
subligatum habens . 
aut 'subnixus' fiducia elatus . 
rapto potitur stupro fruitur : nam proprie raptus est inlicitus 
coitus ; 
nec enim hic rapuerat . 
templis quippe tuis ferimus ac si diceret , non mirum 
si haec patimur te colentes . 
sic supra ad inrisionem dictum 
'Iuppiter omnipotens' , ac si diceret : tu es , qui potest omnia ? fovemus 
inanem aut quia frustra te credimus mundi esse rectorem : aut 
quia me tuum filium esse confido . 
'fovemus' autem quasi in se 
infirmam . 
orantem perorantem , non precantem , ut supra dictum 
est : talibus orabat Iuno . 
arasque tenentem veteres aras 
'asas' dicebant ; 
postea inmutata littera 's' in 'r' 'aras' dixerunt , 
sicut Valesios Valerios , Fusios Furios : quod Varro rerum divinarum 
in libro quinto plenius narrat : necesse enim erat aras a sacrificantibus 
teneri : quod nisi fieret , diis sacrificatio grata non esset . 
quod plenius 
intellegi voluit , gratum hoc esse numinibus , subiungendo 'arasque tenentem 
audiit omnipotens' . 
oculosque ad moenia torsit regia ut inde pellat 
Aeneam ; 
nec videatur esse contrarium quod turbantur omnia Iove 
Africam respiciente : nam utrumque a turpi liberat fama . 
et oblitos famae melioris amantis oblitos et eos dicimus qui 
aliquid neglegunt , vel quibus aliquid excidit , ut hoc loco ; 
et id quod de 
memoria excidit , sed figurate , ut nunc oblita mihi tot carmina . 
'famae' 
autem 'melioris' hoc est 'neque enim specie famave movetur' . 
vade , age singulis verbis et iubentis , ut 'vade' ; 
et hortantis , 
ut 'age' ; 
et blandientis , ut 'nate' expressit adfectum. voca zephyros 
aut quibus Aeneas naviget : unde est nec zephyros 
audis spirare secundos : aut qui vehant Mercurium , ut 
ventosque secabat , item rapido pariter cum flamine 
portant . 
dardanivmque ducem ordo est 'Dardaniumque ducem adloquere' . 
Tyria carthagine quasi homini , ita civitati epitheton patrium 
dedit . 
'Carthagine' autem pro 'Carthagini' : et pro adverbio in 
loco , de loco posuit . 
sic Horatius Roma Tibur amem , ventosus 
Tibure Romam pro 'Tiburi' 
expectat moratur , deterit tempus . 
non respicit urbes 
non cogitat , cum illum necesse sit ad Italiam navigare . 
celeres pro 'celer' vel 'celeriter' . 
non illum nobis kata\ to\ siwpw/menon intellegimus . 
pulcherrima epitheton perpetuum , nec ad praesens negotium pertinens . 
graivmque ideo bis vindicat armis alii dicunt 'bis' 
semel a Diomedis singulari certamine , in quo a Diomede percussus 
est saxo : Iuvenalis vel quo Tydides percussit pondere 
coxam Aeneae : et item in excidio , sicut legimus descendo 
ac ducente deo et hoc erat alma parens . 
alii 
dicunt propter Diomedis et Achillis certamina singularia . 
sed 
quando cum Achille dimicavit , a Neptuno liberatus est : potest tamen 
hoc pro Venere factum videri : sic enim Iuno imputat Veneri 
quod pro ea factum est dicens et potes in totidem 
classes convertere nymphas . 
potest etiam et alter sensus esse : 
nam Troia antea ab Hercule , qui et ipse Graecus fuit , capta est : 
ut intellegamus iam tunc Aeneam natum fuisse : nec enim multum 
tempus interfuit , cum constet Priamo tunc ab Hercule imperium 
traditum . 
'vindicat' autem pro 'vindicavit' : et quaedam ideo praesenti 
pro praeterito tempore ponuntur , ad maiorem significationem 
figurandam , ut vel qualis equos Threi+ssa fatigat et 
Coeumque Iapetumque creat , ut e contrario praeteritum tempus 
ad exprimendam celeritatem , ut suras incluserat auro 
et exiit ad caelum ramis felicibus arbos . 
et 'vindicat' eripit , 
ut 'qui in libertatem vindicat' , id est eripit servituti . 
gravidam imperiis quasi parituram imperia : vel unde 
multi imperatores possent creari , ut hinc populum late 
regem . 
ideo autem 'gravida' ablativo iungitur , quia etiam 'gravis 
illa re' dicimus , unde est huius origo sermonis . 
sic Plautus in 
Amphitruone uxor tua non puero , sed peste gravida 
est (Am . 
719) . 
alii hunc ordinem volunt : sed fore , qui Italiam gravidam 
rerum abundantia et bello frementem imperiis regeret. belloque 
frementem exceptis temporibus , quibus a Latino regebatur , ut 
longa populos in pace regebat : nam alias bellicosa 
fuit Italia . 
alto inlustri , nobili . 
proderet modo 'protenderet' , id est propagaret . 
'propago' 
autem si genus significet , 'pro' brevis est , ut sit 
Romana potens Itala virtute propago : si de arbore dicas , 
producitur 'pro' , ut flexos propaginis arcus exspectant . 
'prodere' 
sane significat et occulta detegere , unde proditores dicti , et decipere 
vel perdere , ut unius ob iram prodimur : et est in 
infinitum haec lexis polysemos . 
Plautus nam illud quod dat perdit , 
et illi prodit vitam ad miseriam (Trin . 
340) , cum de paupere loqueretur . 
super sva lavde id est pro sua laude . 
et Graecum est 
schema : sic enim Demosthenes u(pe\r tou= stefa/nou , id est pro corona . 
molitur praeparat , exercet . 
ascanione propter illud quod frequenter diximus , ipsi 
imperium deberi . 
ideo autem hoc asserit poeta , ut laudando Iulum 
Caesarem laudet , quia ab eo originem ducit , ut Iulius a 
magno demissum nomen Iulo Romanas invidet arces honestior 
elocutio est si addamus quam rem invidemus , ut Liber 
pampineas invidit collibus umbras . 
inimica in gente praeoccupat quasi praescius : nam nondum 
inimica est . 
prolem avsoniam ut in sexto nunc age Dardaniam 
prolem quae deinde sequatur gloria : vel quia de Lavinia 
Silvium habuit . 
haec summa est id est mei praecepti collectio : hoc est 
totum propter quod mitteris , ut Iuvenalis in summa , non 
Maurus erat neque Sarmata . 
hic nostri nuntius pro 'talis' , ut 
manibusque meis Mezentius hic est et hunc 
ego te , Euryale , aspicio pro 'talem' . 
parere parabat non respondet quasi numen inferius , 
sed dictis obtemperat , ut paret Amor dictis carae genetricis . 
talaria nectit Mercurius ideo dicitur habere pennas 
quia citius ab omnibus planetis in ortum suum recurrit : unde et 
velox et errans inducitur , ut quos ignis caeli Cyllenius erret 
in orbes . 
tum virgam capit id est caduceum , quod primo Apollo 
habuit et donavit Mercurio , accepta ab eodem lyra sibi tradita . 
sic 
Horatius fraternaque umerum lyra . 
huius autem virgae haec 
ratio est . 
Mercurius et orationis deus dicitur et interpres deorum : 
unde virga serpentes dividit , id est venena : nam serpentes ideo introrsum 
spectantia capita habent , ut significent inter se legatos colloqui 
et convenire debere , quia bellantes interpretum oratione sedantur : 
unde secundum Livium legati pacis caduceatores dicuntur : sicut 
enim per fetiales , a foedere , bella indicebantur , ita pax per caduceatores 
fiebat . 
quibus caduceis duo mala adduntur , unum Solis , aliud 
Lunae . 
sane de ipsis serpentibus haec opinio est †Mercurius haec 
tam fera animalia concordent , nos quoque concordare debere. *(ermh=s 
autem Graece dicitur a)po\ th=s e(rmhnei/as , Latine interpres . 
sane 
caduceum postea inventum dicitur . 
virga vero insigne potestatis est , 
nam ideo ea et magistratus utuntur . 
dicta , quod vi regat . 
hac et 
vates plerumque utuntur : unde et Circe videtur homines mutasse , ut 
aurea percussum virga . 
et hodieque tam athletarum 
quam gladiatorum certamina virga dirimuntur . 
et praefecti gentium 
Maurarum cum fiunt , virgam accipiunt et gestant. animas pro 
'umbras' secundum poeticum morem . 
animae enim in caelo sunt , 
ut visa dehinc caelo facies delapsa parentis . 
huius 
autem rei ratio altioris est scientiae . 
lumina morte resignat claudit , perturbat . 
est et aliud 
quod physici dicunt , pupillas , quas in oculis videmus , morituros 
ante triduum non habere : quibus non visis est summa desperatio . 
hoc ergo dicit 'resignat' , hoc est aufert signa luminibus : id est 
signorum , quibus quaeque noscuntur , intellectum tollit . 
Cicero resignari 
pro auferri ait in pro Archia aliquandiu incolomis post 
damnationis calamitatem omnem tabularum fidem resignasset , 
hoc est abstulisset . 
alii tradunt resignare vetuste ita dictum , ut 
nos adsignare dicimus pro damno , ut est apud Catonem in Lucium 
Furium de aqua quod attinet ad salinatores aerarios cui curam 
vectigalium resignantur et idem in oratione 'ne spolia figantur 
nisi de hoste capta' sed tum ubi †ludi misi sunt revertantur 
resignatis vectigalibus . 
agit ventos non vocat aut transit , nam sequitur 'et turbida 
tranat.' an ergo ducit atque moderatur , ut mulcentem tigris et 
agentem : unde et paedagogos dicimus ? 
an excludit ac pellit , ut ac 
membris agit atra venena ? an insequitur , ut palantes 
Troas agebat ? an ante se agit , ne reflectant , ut equos agit , quia 
illis defertur ? 
nam dixit 'rapido pariter cum flamine portant' . 
an 
'agit' in actu est ? 
Sallustius inter certamina dominationis aut 
libertatis agit. tranat transvolat , ut nare per aestatem 
liquidam suspexeris agmen . 
apicem et latera bene ei quae sunt hominis dat : nam 
rex fuit . 
qui cum audisset oraculo , cavendum esse a Iovis filio , et 
timore nullum susciperet , a Perseo in montem conversus est viso 
Gorgonis capite , eo quod illum noluit suscipere . 
ut autem in primo 
diximus , peritus astrologiae fuit : nam et Herculem docuit . 
sane Latine Telamo dicitur , ut Nilus Melo . 
bene ei quae sunt hominis 
dat : nam et umeros , barbam , mentum senem dicit . 
hic autem 
Atlas rex fuit , qui habuit , sicut quidam volunt , iuxta Aethiopas pomarium , 
in quo mala aurea nascebantur , quae Hesperides et insomnis 
draco custodiebant . 
hic cum audisset a Themide , antiquissima dearum 
vate , cavendum esse a Iovis filio , qui ea poma quandoque sublaturus 
esset , et timore nullum susciperet , audito quod Perseus Iovis esset filius , 
suscipere eum hospitio noluit : a quo in montem conversus est viso 
Gorgonis capite . 
ut autem in primo diximus , peritus astrologiae fuit : 
nam et siderum cursum deprehendisse dicitur et Herculem docuisse . 
atlantis Aetheris et Diei filius , cui poenae gratia caelum 
inpositum dicitur , quod , ut quidam volunt , cum Titanibus steterit . 
duri laboriosi : et merito , qui caelum sustinet : unde ait fulcit , hoc 
est sustinet , propter altitudinem : nam altus est nimis . 
atlantis cinctum repetitio cum emendatione et auctu . 
nix 'nivis' facit ; 
sed verbum 'ninguit' non hinc venit , 
sed ab eo quod est 'haec ninguis' et 'hae ningues' : Lucretius albas 
effundere ningues . 
'ninguit' autem prima persona caret 
et secunda , quia non est in nostro arbitrio . 
fabula autem talis est : 
Nilus Callirrhoen , Oceani filiam , amavit : ex his nata puella nomine 
Chione , quam cum rure vitam agentem * * * Iuppiter a Mercurio tolli et 
nubibus misceri praecepit : unde factum est , ut nives quae cadunt 
Graece xio/nes appellentur ; 
quae tamen nives , repraesentantes virginis 
vitam priorem , montibus magis inhaerent . 
ideo autem cadentes nives 
sata exurunt , ut ostendant , puellam iniuriam , quam pertulit a rustico , 
vindicare . 
praecipitant ut nox umida caelo praecipitat : 
pro praecipitantur. senis aut propter aetatem : aut adlusit 
ad nives , ut gelidus canis cum montibus umor liquitur . 
riget aut frigida est , aut recta est : unde et rigorem dicimus directionem . 
inde est vestesque rigescunt et diriguere oculi . 
paribus alis leni volatu , ut dixit et in caelum 
paribus se sustulit alis . 
nitens quidam pro 'volans' accipiunt : 
et est participium a verbo 'nitor'. cyllenius aut ab avia : 
unde paulo post 'Cyllenia proles' : aut a Cyllene , Arcadiae monte , 
ubi dicitur esse nutritus . 
toto corpore uno impetu excussus . 
sic Lucanus 
nec se tellure cadaver paulatim per membra levat 
terraque repulsum est erectumque semel (6.755) . 
avi similis incongruum heroo credidit carmini , si mergum 
diceret , vel , ut quidam volunt , fulicam : ut alibi ciconiam per 
periphrasin posuit candida venit avis longis invisa colubris . 
sic est et testa cum ardente viderent scintillare oleum . 
sane fabula de mergo talis est . 
Aesacus quidam puer , nympha Alexirhoe+ 
editus , aliam eiusdem fontis nympham amabat . 
quae cum insequentem 
amatorem fugeret , ad quoddam specu delata calcato serpente 
interempta est : quod postquam amator vidit , in mare se praecipitavit : 
cuius cum membra ferrentur fluctibus , miseratione deorum in avem 
mergum mutatus est , quia semper mergi fluctibus gaudent . 
piscosos pisculentos : causa cur volet . 
hvmilis humiliter : 
et tractum est ab humo , ut qua me quoque possim tollere humo . 
litus arenosum libyae bene 'arenosum' addidit : nam 
in Libya erat , sed non in arenosa : Mauretania enim aspera et silvestris 
est . 
ventosque secabat quia omnis avis in ventum volat , ut 
illa notos atque atra volans in nubila fugit . 
materno ab avo per Maiam , Atlantis filiam . 
aLatis participium sine verbo. magalia Afrorum casas : 
et 'mapalia' idem significant ; 
sed 'magalia' 'ma' producit , 'mapalia' 
vero corripit , ut et raris habitata mapalia tectis . 
stellatus iaspede fulva Gaius Memmius de triumpho Luculli 
Syriaci calceoli gemmarum stellati coloribus : participium 
sine verbo . 
'iaspide' autem 'fulva' , pro viridi , ut fulvaque 
caput nectentur oliva . 
dicit etiam Plinius in naturali historia , 
multa esse iaspidum genera ; 
in quibus etiam fulvum commemorat : 
hoc et Didymus et Nicander adfirmant . 
alii tradunt iaspidem in 
zmaragdum saepe transire . 
ensis erat ensem pro vagina posuit . 
et multi iaspidem 
volunt ad gratiam pertinere , alii ad salutis custodiam plurimum 
posse : ergo necessaria Aeneae in rebus trepidis , qui inter ignotas et 
bilingues devenerat gentes . 
traditur etiam , hanc gemmam contionantibus 
necessariam : nam Gracchus ea dicitur in contione saepe usus , et 
hic Aeneas , quasi regni particeps , in publico velut in contione a Mercurio 
corripitur . 
bene ergo hic ei habitus datur , ne eum Tyrii aut ut 
profugum aspernarentur , aut oboedire ut advenae nollent . 
sane bene 
describit luxuriantis ensem : aliter fatiferumque ensem 
et ensem quem Dauno ignipotens : hic capulum aut 
vaginam , ut in illis ferrum . 
sed peritus poeta cum amatoris luxuriantis 
vaginam describit , alias etiam inseruit rationes , cur iaspidem dixerit . 
laena genus est vestis . 
est autem proprie toga duplex , 
amictus auguralis . 
alii amictum rotundum : alii togam duplicem , in 
qua flamines sacrificant infibulati . 
quidam tradunt bene filio Veneris 
habitum laenae datum , quia hunc sibi amictum genus Veneris vindicavit : 
unde Popilii 'Laenates' propter hunc habitum , qui se de Veneris 
genere ortos ferebant . 
alii inventorem huius vestis ab hac ipsa veste 
Laenatem appellatum tradunt . 
quidam muliebrem vestem quasi amatori 
aptam volunt . 
quidam pontificalem ritum hoc loco expositum putant . 
veteri enim religione pontificum praecipiebatur inaugurato flamini 
vestem , quae laena dicebatur , a flaminica texi oportere : quam vestem 
cum cultro , quae secespita appellabatur , †uti debere . 
secespita autem est 
culter oblongus ferreus , manubrio eburneo , rotundo , solido , vincto ad 
capulum argento auroque , fixo clavis aeneis , quo <flamines> , flaminicae , 
virgines pontificesque ad sacrificia utuntur , eaque iam sacra est . 
appellatur 
autem secespita a secando . 
hic ergo Vergilius in Aenea , quem 
sacratum intellegere vult , omnia supra dicta latenter amplexus est : nam 
inaugurationis meminit , cum dicit 'paribus nitens Cyllenius alis' 
et 'avi similis' et 'volat aequora iuxta' : ostendit enim 
Aeneam auspicato et iussum a Carthagine abire . 
togam autem duplicem , 
quam purpuream debere esse non dubium est , hoc versu declarat 
'Tyrioque ardebat murice laena' . 
secespitae autem , quoniam gratum 
non erat ipsius nominis facere mentionem , ita meminit 'stellatus iaspide 
ensis erat' . 
ensem ergo pro cultro longiore debemus accipere ; 
stellatum 
autem pro 'clavis aeneis vinctum' . 
iaspidem autem ideo intulit , 
ne totus a rege discedere videretur : cui propositum est veterum caeremoniarum 
ritum aliud agens contingere . 
demissa ex umeris ex qualitate amictus ornatum amatoris 
expressit . 
dives quae munera dido non addidit cuius rei dives , ut 
alibi dives opum variarum et dives equum , dives pictai 
vestis et auri . 
sane hoc loco docuit , flamini a flaminica fieri 
vestem oportere , cuius lanam ipsa per se et nere debeat et texere : non 
enim dixit 'fieri iusserat' aut 'miserat' . 
[quod ad expositionem nominis 
pertinet.] 
et tenvi telas discreverat auro ostendit ipsius manibus 
textam . 
invadit habitum futurae orationis ostendit . 
et notandum 
non eum tantum nuntii , sed etiam caduceatoris , id est oratoris , 
officio fungi : nam et persuadet et nuntiat . 
tu nunc 'tu' invectio 
est , et 'nunc' , id est hoc tempore , quo tibi navigandum vel pro 
tua spe laborandum est . 
altae quam altam vis fieri . 
locas pro collocas vel iacis. vxorius nimium uxori deditus 
vel serviens , ut Horatius uxorius amnis . 
exstrvis a struice : Plautus in Menaechmis tantas 
struices concinnat patinarias(Men . 
102) . 
Naevius nominativo singulari 
struix malorum . 
hev regni sic increpat , ut misereatur . 
ipse dat dictis auctoritatem , ut quae Phoebo 
pater omnipotens , et imperio Iovis huc venio . 
claro demittit olympo Olympos quasi o(lolamph\s dictus est : sive 
mons sit Macedoniae , qui dicitur esse diversorium deorum , sive 
caelum : unde addidit 'claro' , ut Plemyrium undosum . 
accentus sane Graecus tunc potest esse , si sit Graeca declinatio , ut 
Olympos Olympon . 
[nam Latine 'olympi'.] 
regnator caelum et terras omnem mundum. torquet 
utrum quia mundus volubilis est ? 
an 'torquet' regit , sustinet ? 
ut 
cuncta tuo qui bella pater sub numine torques . 
numine autem est aut nutu , aut potestate . 
haec quae dicturus est : nam supra dicta ex se dixerat . 
quid strvis utrum aedificas ? 
an moliris ? 
an incipis machinari ? 
qua spe libycis teris otia terris ? ? 'terra' totum orbem significat , 
'terrae' autem partes sunt. teris per neglegentiam tempora 
consumis : et est verbum ad ignaviam positum : Sallustius ibi triennio 
frustra trito . 
et cum Iuppiter dixerit inimica in 
gente moraris , †adhic non dixit quae non esset intellecturus Aeneas . 
surgentem crescentem , ut surgentem in cornua 
cervum et surgentemque novae Carthaginis 
arcem . 
debentur honestius plurali numero respondit . 
cyllenius 
antonomasivum est pro proprio . 
ore oratione . 
mortales visus aut oculis se Aeneae sustulit : aut humanam 
reliquit effigiem , quam sumpserat , ut ab Aenea posset videri : 
quod melius est . 
medio sermone atqui exsecutus est omnia 
quae Iuppiter dixerat ; 
sed sermo est consertio orationis et confabulatio 
duorum vel plurium : medius ergo est sermo , cum persona , 
cum qua quis loquitur , non respondet , ut nunc fecit Aeneas . 
aspectu numinis scilicet , ut ipse deum manifesto 
lumine et reliqua . 
arrectaeque horrore comae subaudis 'sunt' . 
dulcesque relinquere terras minus est 'quamquam' . 
per quod intellegi vult Aeneae animum , unde est invitus 
regina tuo de litore cessi. et ne videatur ingratus , deorum excusatur 
imperio : sic ipse in sexto sed me iussa deum . 
attonitus tanto monitu proprie , iuxta quem deus missus a 
Iove stetit , a quo et fulmina iaciuntur , quae attonitos faciunt : attonitus 
enim est proprie iuxta quem fulmen cadit . 
hev quid agat ut solet , personis de quibus loquitur adfectum 
commodavit , ut heu quid agat ? 
qua vi iuvenem quibus 
audeat armis <eripere> ? ambire blanditiis , vel subdole circumvenire . 
et 'ambio illam rem' dicimus , ut neu conubiis 
ambire Latinum . 
Sallustius ambitio multos mortales falsos 
fieri subegit . 
significat et rogare , Sallustius in Iugurtha 
quos ego audio ambire fatigare vos singulos . 
dicebatur et 
'ambio illum' pro 'rogo illum' , Sallustius in primo idem fecere 
Octavius et Q. Caepio sine gravi cuiusquam expectatione , neque 
sane ambiti publice , hoc est neque valde rogati . 
ambitores 
etiam dicuntur qui ut honores consequantur discurrendo et rogando 
suffragia adquirunt . 
exordia orationem : vel hic pro initiis. sed exordium in 
duo dividitur , in principium et orationem , sicut in rhetoricis legimus . 
alternanti varia mente tractanti . 
et per hoc ostenditur , 
cogitasse eum etiam amorem , sed praetulisse voluntatem deorum . 
visa est ideo 'visa est' , pro rerum necessitate . 
classem aptent deest 'praecipit' . 
et 'aptent' modo parent : 
alibi adnectere sed haec lento mos est aptare 
flagello. taciti pro tacite , sine strepitu celantes consilia . 
socios ad litora cogant ad totum subaudiendum 'taciti' . 
arma parent contra impetum iratae forte reginae . 
quae rebus sit cavsa novandis Sallustius quae causa fuerit novandis 
rebus . 
nos 'quae causa novandarum rerum' dicimus . 
quando non est temporis , sed significat 'siquidem' et 
est coniunctio ratiocinantis . 
sane 'quando' 'do' brevis est naturaliter : 
sic Serenus quando flagella ligas ita liga . 
Vergilius 
usurpat si quando Thybrim vicinaque Thybridis 
arva . 
optima dido pro 'adhuc optima' . 
temptaturum aditus ut illam adeat , ut sola viri 
molles aditus et tempora noras . 
quae mollissima fandi Cato 
qua mollissimum est adoriantur . 
et ubique 'temptaturum' subaudis . 
quis rebus dexter modus quis sit optimus rebus eventus , 
ut et tua dexter adi pede sacra secundo , id 
est bonus ac per hoc propitius , ut 'laevum' pro malo et 
laevo contristat lumine caelum . 
modus autem terminus . 
ocius velocius . 
et nota , quod habeat adverbium , et nomen illius non 
facile reperiatur . 
laeti alacres , festini . 
facessunt modo frequentativum 
est , ut in georgicis matris praecepta facessit . 
alias 
'discedit' significat , ut et Terentius haec hinc facessat , tu molestus 
ne sies . 
quis fallere possit amantem quamvis de Didone loquatur , 
generalem sententiam posuit . 
praesensit ac si diceret , ante quam ille moliretur . 
et 
nimia in hoc vis amantis exprimitur . 
omnia tuta timens deest 'etiam' : nedum illa , quae timebat . 
et est exaggeratio . 
eadem fama quae et Iarbae nuntiaverat . 
et ideo 'impia' , quia supra Fama malum . 
furenti 
aut amanti ; 
aut detulit , ut faceret furentem . 
cursumque parari modo navigationem , ut alibi 
ni teneant cursus . 
inops animi sine animo , sine consilio . 
bacchatur furit more Bacchantum . 
et bene uno sermone 
praeoccupavit futuram comparationem . 
commotis excita sacris 
verbo antiquo usum tradunt ; 
moveri enim sacra dicebantur , cum sollemnibus 
diebus aperiebantur templa instaurandi sacrificii causa : cuius 
rei Plautus in Pseudolo meminit scis tu profecto , mea 
si commovissem sacra , quo pacto et quantas soleam turbas 
dare ? (Ps . 
109-110) hoc vulgo apertiones appellant . 
thyias Baccha : nam sicut a Baccho Bacchae , sic et a 
Thyoneo , Thyiades dicuntur . 
'commotis' autem 'sacris' ideo dixit , 
quia in sacrorum renovatione commovebantur simulacra : unde 
Horatius non ego te candide Bassareu invitum quatiam . 
quidam a)po\ tou= qu/ein , quod est insane currere , dictas volunt . 
trieterica triennalia : Liberi enim sacra tertio quoque anno innovabantur . 
sane sciendum orgia apud Graecos dici sacra omnia , 
sicut apud Latinos caeremoniae dicuntur . 
sed iam abusive sacra 
Liberi 'orgia' vocantur , vel a)po\ th=s o)rgh=s , id est a furore ; 
vel 
a)po\ tw=n o)re/wn , ex silvis . 
nocturnusque nocte celebratus : unde ipsa sacra nyctelia 
dicebantur : quae populus Romanus exclusit causa turpitudinis . 
cithaeron autem mons est circa Thebas Boeotias , ex quo clamor 
veluti numinis Bacchas vocabat . 
dissimulare etiam hic quasi reus Aeneas a Didone accusatur : 
[ingrati ergo dissimulare] et quasi ab actu criminis coepit : nam 
qui dissimulat , aliquotiens cogitat : et , quasi non sit dubium , cum proficiscendo 
Didonem laedat Aeneas , ita incipit : dissimulare , id est , non 
tantum proficisci , quod est per se malum ; 
sed ut me falleres. dissimvlare 
etiam satis artificiosa adlocutio est : nam interdum subtiliter 
et sibi consulit sub facie utilitatis Aeneae , et nunc irata , nunc 
supplex agit . 
'dissimulare' autem ideo , ac si diceret : ita rem pudendam 
cogitas , ut eam fateri nolis ; 
supra enim dixerat 
quae rebus sit causa novandis dissimulent . 
post illud inducit , 
quod dictum est , primum accepisti beneficium 'nec te data 
dextera quondam' : reliqua per singula loca aperientur . 
perfide muliebre 
verbum : hoc enim frequenter utitur solam nam perfidus 
ille te colere et alibi has olim exuvias mihi perfidus ille 
reliquit . 
nefas bene amans eius quem amabat consilium profectionis 
'nefas' dixit . 
mea decedere terra dicendo 'mea' stultum ostendit , 
qui putavit quod amanti se possit subripere . 
data dextera foedus amicitiarum . 
nec moritura tenet et reliqua . 
secundus locus accusationis 
est : magis enim augere iniuriam non potuit , quam si se <morituram]2 
ostenderet . 
quin etiam 'immo etiam' , 'sed insuper' : sed forte difficile 
est quod peto , immo quod tu facis 'quin etiam' usque 'ire per altum' . 
hiberno sidere non hieme sed hiemali sidere : aut propter 
quod ait supra dum pelago desaevit hiems et aquosus 
Orion . 
ergo aut 'tempore' , ut quo sidere terram vertere 
Maecenas : aut re vera 'sidere' propter Orionem . 
et bene tempestatis 
eum admonet , qui naufragus venerat ; 
et hic agit quasi non sua 
causa eum remanere velit , sed etiam utilitatis Aeneae . 
moliris aut 
moves , aut paras . 
mediis aquilonibus media hieme , ut per aquilones hiemem 
significet : aut quod aquilones ex Africa navigantibus adversi sunt . 
per altum exacerbavit sententiam 'per altum' dicendo : quamvis notum 
esset Aeneam per altum navigaturum . 
crudelis etiam in te odio mei . 
sic Lucanus de Caesare 
saevitia est voluisse mori (5.687) . 
arva aliena blande , quasi : 
haec iam tua sunt. domosque ignotas ac si diceret : Carthago 
iam tibi nota est , licet et hic aliena sint arva . 
et , ne forte hoc responderet 
Aeneas : aliena sint arva , ideo adiecit 'domosque ignotas 
peteres' . 
sed aequum est te hic esse , et non in tuo regno . 
[quid sit non 
arva aliena domosque ignotas peteres.] 
Troia antiqua maneret vel nobilis ; 
vel illa tua patria , 
quam doles amissam. et deest 'si' : et quasi per interrogationem 
intellegendum est : etiamsi Troia staret , per hiemem Troia peteretur ? . 
mene fugis adhuc aperte non vult imputare beneficia , 
sicut paulo post facit irata . 
et est intellectus : fac non esse undosum 
aequor , aequum est ut me fugias ? 
et paulatim descendit ad 
preces : nam sequitur 'per ego has lacrimas dextramque tuam te' : vel 
per amicitiam , vel per virtutem . 
et bene virum fortem per dextram 
adiurat . 
per ego has lacrimas haec et vicem epilogi possunt obtinere . 
contra illud vero 'dii me expellunt' modo nihil potuit dicere : non enim 
audierat hoc . 
sed postea respondit scilicet is superis labor 
est , ea cura quietos sollicitat . 
sed hic rursus redit ad exprobrationem 
beneficii 'te propter Libycae gentes Nomadumque tyranni odere : 
infensi Tyrii te propter eundem' . 
hic aut inconstantiam amantis expressit : 
aut quia in causa nihil potentius erat , unde coepit ibi desiit . 
nihil ipsa reliqui hoc est non pudorem , non regnum . 
et est sensus : si enim aliquid sperares , retinere te possem ; 
sed contemnis 
me , quia tibi ab initio cuncta concessi . 
inceptos hymenaeos qui novitate sunt dulces . 
et bis 
idem dixit . 
dulce meum tegit rem inhonestam . 
sic Terentius seu 
tibi morigera fuit in rebus omnibus . 
alii non accipiunt de re 
veneria 'dulce meum' , sed ita : si ea quae in te contuli , grata fuerunt 
et dulcia . 
alii pro 'si ego tibi quicquam dulcis fui' . 
vel quia amantes 
amores suos dulcia sua dicunt , id est , si talis in te fui , ut mererer 
quam tu diceres tuum dulce . 
exve mentem reice a te propositum mei relinquendi . 
te propter hoc est 'propter te' . 
libycae gentes redit ad 
enumerationem beneficiorum , et hanc cum auctu explicat dicendo inimicas 
gentes factas , dum illis praeponitur. Tyranni nihil intererat 
apud maiores inter regem et tyrannum , ut pars mihi 
pacis erit dextram tetigisse tyranni . 
te propter evndem bene servavit rem causae necessariam . 
et 
sunt qui hic distinguunt , ut sequatur 'extinctus pudor' . 
extinctus pudor magna indignatio : meminit enim se 
dixisse 'ante pudor quam te violo' . 
fama prior quae melior fuit sine dubio : nam posterior 
turpis . 
cui me moribundam hoc est , quod supra nec moritura 
tenet crudelis funere Dido ; 
sed ibi invidiose , hic per miserationem . 
deseris subdistinguendum : dubitat enim quo eum nomine 
potissimum appellet. hospes non dixit marite , id est , quia non vis 
dici maritus. Aeneas enim et hospes fuerat et maritus ; 
sed modo 
maritum se negat , hospitem confitetur ; 
unde nunc Dido hoc dixit 
'cui me deseris hospes , quoniam hoc solum nomen restat de coniuge' , 
hoc est 'superest' . 
alii 'restat' intellegunt 'resistit' , id est 
'contrarium tibi est' . 
non nulli dicunt : hoc solum nomen quoniam 
superest , ut te coniugem dicam . 
dicitur autem ingenti adfectu hos 
versus pronuntiasse , cum privatim paucis praesentibus recitaret 
Augusto : nam recitavit voce optima primum libros tertium et quartum . 
quid moror utrum 'quid in hac terra moror' , an 'quid in 
vita moror' ? 
saltem 'vel hoc' . 
est autem sermo tractus a captivis , 
qui cum tenerentur ab hostibus dicebant 'sublatis omnibus , salutem 
concede' . 
inde per synaeresin hic natus est sermo , ut in contemptu 
rerum multarum petituri aliquid 'saltem' dicamus : quasi quod negari 
minime debeat . 
cum extremum aliquid petitur , inde necessitate 
additur 'saltem' , veluti salutem postremo poscentes . 
vel 'saltem' 'si 
aliter non potest' . 
et hic ostendere vult Didonem , ut est mos inconstantibus 
animis , prae amore id agere invidiose , quasi a legitimo marito 
deseratur : quis enim ignorat matrimonia liberorum suscipiendorum 
gratia iniri ? 
ait enim 'saltem si qua mihi de te suscepta fuisset ante 
fugam suboles' : dixerat enim 'miserere domus labentis' , id est 
futuri generis . 
alii hoc a sorore natum volunt , quae dixit nec 
dulces natos Veneris nec praemia noris ? . 
si qua mihi de te et 
si quis mihi paruvlus 'qua' et 'si quis' addita putantur : nam integrum 
est 'si suscepta fuisset ante fugam suboles , et mihi parvulus aula luderet 
Aeneas' . 
ante fugam suboles et amatorie et amare : nam haec 
fugam dicit , quam ille nominat profectionem . 
amor autem ex filii 
desiderio conprobatur . 
si quis mihi bene iterat 'mihi' . 
et secundum 
ius loquitur : nam ubi non est iustum matrimonium , liberi 
matrem sequuntur . 
qui te tamen ore referret aut sic dixit quasi amatrix , 
ut supra de Ascanio infandum si fallere possit amorem : 
aut illud dicit : optarem filium similem vultui , non moribus tuis . 
iovis monitis bene praescribit , ne ei det impietatem . 
sane et 'haec monita' dicimus , ut Carmentis nymphae 
monita et deus auctor Apollo , et 'hos monitus' , ut Persius 
hos pueris monitus patres infundere lippos . 
inmota tenebat lumina physicum enim est ut qualitatem animi 
ex oculorum aut corporis stabilitate aut mobilitate noscamus . 
ergo 
modo vult ostendere Aeneam a proposito non esse deviaturum . 
curam vel simpliciter accipe , vel amorem . 
ego te , quae plurima fando controversia est plena , 
in qua et purgat obiecta , removens a se crimen ingrati , et veniali 
utitur statu , profectionem suam retorquens in voluntatem deorum . 
habet etiam finem : nam purgat obiectam fugam nomine profectionis . 
promeritam praestitisse et bene gessisse : et est sermo 
de his , qui per contrarium magis lucent : Terentius ita me velim 
ames promerentem pater , id est bene agentem . 
et congruit , ut 
praestet qui bene agit : contra 'commeritus' qui aliquid delinquit , ut 
alibi ipse Terentius quid commerui aut peccavi , pater , id est 
quid male egi ? 
et est sensus : quantacumque enumerare potueris in 
me tuo beneficio conlata , eorum tibi debere gratiam non repugno . 
meminisse pigebit elissae 'memini' et 'illius rei' dicimus , ut hoc 
loco : et 'memini illam rem' , ut numeros memini , si verba tenerem . 
'Elissae' autem Didonis , quae appellata est lingua Punica 
virago , cum se in pyram sponte misisset , fingens placare manes prioris 
mariti , cum nubere se velle Iarbae mentiretur . 
dum memor ipse mei dum spiritus hos reget artus hic versus 
superioribus iungendus , ut sit sensus , tamdiu beneficiis tuis obligatus 
ero , quamdiu vixero . 
et bene hoc de futuro dixit , et congrue : 
nam 'piget' ad futurum spectat , 'pudet' ad praeteritum : et licet 
paene sit una significatio , tamen dicimus 'piget me illud facere' , 
'pudet fecisse' : unde interdum , praecipue a Sallustio , simul ponuntur . 
pro re pauca loquar remoto ingrati crimine descendit 
ad causam . 
et proprie , id est si rei magnitudinem cogites , 'pauca' . 
neque ego hanc 'profectionem' [scilicet] subaudis : nam posteriori 
non potest iungi , ne sit confessio . 
et hoc est quod reddidit 
'dissimulare etiam sperasti' . 
praetendi taedas probat non esse matrimonium : quia illa 
dixerat 'per conubia nostra' . 
et est quasi status finis latens : 
quid sint legitimae nuptiae . 
et hic Aeneam inducit agentem nullo se 
matrimonii iure posse constringi , qui neque confarreatione Didoni coniunctus 
fuerat , ut flamini ac flaminicae convenit : ait enim 'nec coniugis 
umquam praetendi taedas , aut haec in foedera veni' . 
et 'taedas' 
quidem quantum ad ignem pertinet , per quem mos confarreationis firmabatur , 
dixit : scilicet ne aut legitime iugatam contra fas reliquisse 
videretur , aut foedus , id est fidem rupisse perpetuae castimoniae , quia 
cum fuissent iuncti , scirent tonuisse : quae res dirimit confarreationes : 
dixerat enim Iuno 'et tonitru caelum omne ciebo' et paulo post 
'insequitur commixta grandine nimbus'. aut haec in foedera 
veni aut matrimonii , et iungendum est superiori : aut certe 
ad posteriora pertinet , et hoc dicit : non ad hoc veni , ut hic morarer : 
sicut et nunc probat dicens 'me si fata meis paterentur ducere 
vitam' et dixit in primo quae me cumque vocant 
terrae . 
ergo 'veni' consensi , hoc est non ad haec consensi foedera , 
ut cum vellem discedere , non liceret . 
meis avspiciis argumentum a necessitate . 
et 'auspiciis' 
ideo , quia maiores omnia auspicato gerebant . 
ergo 'auspiciis' dispositionibus . 
potest et 'auspiciis' dixisse ominibus , quia in iure augurali 
auspicium dicitur quod non petentibus nobis ad ea , quae in animo 
habemus , vice ominis offertur : vult enim ostendere Aeneam semper 
animo volutasse [omnibus] , ut quae mente agitaret , offerrentur auspicio 
et augurio firmarentur : unde si bene advertas , singula hic illi loco in 
tertio ad singula redduntur . 
nam quod ibi in precatione , ubi augurio 
petit ea quae rogaverat firmari , hic in reputatione conprehendit : ibi 
enim dixit 'serva altera Troiae Pergama' , hic 'urbem Troianam 
primum' ; 
ibi 'reliquias Danaum atque inmitis Achilli' , hic 'dulcesque 
meorum reliquias colerem' ; 
ibi 'mansuram urbem' , hic 'tecta alta manerent' ; 
ibi 'ubi ponere sedes' , hic 'recidiva manu posuissem Pergama 
victis' ; 
ibi 'quove ire iubes' , hic 'Italiam magnam Gryneus Apollo' ; 
ibi 'da pater augurium' , hic 'me si fata meis paterentur ducere vitam 
auspiciis' . 
alii 'auspiciis' potestate , ut paribusque regamus 
auspiciis : vel , quae animo meo volueram et mente cogitaram : non 
enim prius auguria poscebantur quam animo ac mente agitaretur , de 
quibus consulturi essent . 
sponte mea modo nomen est : nam et genus et casum 
habet . 
sic et 'mane' , cum ei genus et casus additur , nomen est , 
ut dum mane novum , dum gramina canent . 
sic est et 
forte sua Libycis tempestas adpulit oris . 
alias adverbia sunt . 
verum autem dicit , non sua sponte : nam supra legimus 
hos cape fatorum comites item diversas quaerere 
terras auguriis agimur divum . 
primum id est , hoc vellem praecipue . 
recidiva post casum restituta . 
alii recidivum proprie dicunt 
quod excisum denuo nascitur . 
gryneus apollo Clazomenae civitas est Asiae : unde 
Horatius dives agebat Clazomenis . 
iuxta hanc nemus est Gryneum , 
ubi Apollo colitur : qui traditur ibi Grynem Amazonem stuprasse 
[Thymbreae domum] . 
inde ergo nunc epitheton dedit , licet 
in Delo acceperit oraculum . 
hic tamen singula commemorat , quibus 
se ostendat coactum voluisse abscedere . 
Italiam necessaria repetitio Italiae , quia ibi ei dicebatur imperium , 
et ipsa est causa navigandi. lyciae sortes nec hinc accepit 
responsum , sed sic dixit 'Lyciae' , ac si diceret Apollineae . 
ivssere bene , quae contemni non possunt . 
capessere occupare . 
et 
ideo frequentativo verbo usus est , quia multas se dicit super hoc sortes 
accepisse . 
quidam 'capessere' pro 'ire' accipiunt , ut Titinius Lucius 
domum se capessit . 
hic amor , haec patria est eo inquit desiderio [Italiae] 
per voluntatem deorum iterum circa Italiam teneor , quo possem 
circa Troiam . 
et ad illud spectat quod dixit Troia per undosum 
peteretur classibus aequor . 
an quia Dido dixerat etiam 
illud nec te noster amor ? et potest hoc verbum interdum per 
confusionem verbi et nominis poni , ut 'amor amaris' et 'hic amor huius 
amoris' . 
si te carthaginis arces phoenissam et tu externo regno 
delectaris : sensus enim est : si tu ex Phoenice veniens Carthaginem in 
Africa habere potuisti , quae invidia est ut propriam sedem possint habere 
Troiani ? 
et multum ponderis habet sensus cum epitheta ista 'Phoenissam' 
et 'Teucros' ponit . 
aspectus detinet urbis potest pro 'delectat' accipi , ut 
capiturque locis . 
sane quidam in novis et emendatis libris 
pro 'detinet' 'demeret' inventum adserunt : nam et Ciceronem in prima 
Philippicarum ita aiunt dixisse putasne eum inmortalitatem 
mereri voluisse ? alii ab eo , quod est 'mereor mereris meret' . 
quae tandem avsonia hoc ad illud pertinet 'quid si 
non arva aliena domosque ignotas peteres' . 
et nos fas 'nobis fas' dicimus , sed hoc loco non est 
iungenda elocutio , ne sit vitium : nam legimus fas mihi 
Graiorum sacrata resolvere iura . 
sed hoc dicit : fas est etiam 
nos extera regna requirere . 
me patris Anchisae quasi adhuc responsis non crederet , addidit 
patris admonitionem . 
nox operit terras a verisimili : ideo tempus posuit . 
quotiens autem , hoc est per unamquamque noctem . 
astra ignea 
svrgunt unam rem bis dixit . 
'astra' autem 'ignea' a sapientibus dicuntur . 
in somnis more suo pro 'in somniis' . 
turbida <terret]2 
id est prius me admonuit , post neglegentiam etiam terruit. turbida 
terribilis : quod et umbrae convenit et parentis auctoritati . 
aut 
'turbida' pro turbata et sollicita , ut ipse ait quam metui , 
nequid Libyae tibi regna nocerent : nam et Aeneas sic respondit 
tua me genitor tua tristis imago . 
me puer ascanius amor Ascanii scilicet admonet . 
et 
bene et patrem et filium posuit , ut ille increpando , hic dum videtur 
urgeret . 
sed haec ad necessitatem profectionis adiecit . 
quem longe repetiit : et 'quem' non ad 'caput' , sed ad 
Ascanium retulit : et licet excusetur , tamen soloikofane/s est . 
interpres divum *(ermh=s : expressit verbum de verbo . 
sed hic 'interpres' pro nuntio posuit : et ne forte fingere putaretur , addidit 
'testor utrumque caput' . 
deinde multa cum adfirmatione hoc 
agit , dicendo 'ipse deum manifesto in lumine vidi' , non ab alio dictum ; 
et 'lumine' , non in tenebris , non per quietem : omnia tamen haec per 
translationem aguntur. ab ipso id est magno , ut supra 
ipse deum tibi me claro demittit Olympo . 
utrumque caput aut meum et tuum : aut Iovis et Mercurii : 
aut meum et Ascanii . 
alii volunt Aeneae et Ascanii . 
* * * imaginis 
numinis esse deceptum. celeres mandata per avras sicut supra 
celeres defer mea dicta per auras . 
manifesto in lumine aut claro : aut in nimbo , cuius maius 
est lumen . 
sic Lucanus postquam se lumine vero implevit (9.11) . 
et singula legenda sunt haec , ut habeant admirationis venerabilem 
fidem . 
his avribus havsi accepi : et est pleonasmus . 
'haurit' 
enim pro 'percipit' ponebant veteres : et ideo qua potissimum parte sensus 
percipiant adiungunt , simul hoc animo hauri et 
hauriat hunc oculis ignem et reliqua . 
Probus enim ait nemo 
haurit vocem . 
incendere exagitare . 
querellis 'l' litteram metri causa 
addidit : nam 'querela' dicitur , quia 'querulus' facit : hoc modo et 'loquela' , 
'suadela' . 
sequor ut Italiam sequimur fugientem . 
et oratorie ibi finivit , ubi vis argumenti constitit . 
talia dicentem bene 'dicentem' , non postquam dixit . 
iamdudum ab initio orationis . 
aversa id est irata : 'aversa' ergo 
ad animum referendum est ; 
nam incipit esse contrarium 'aversa tuetur' : 
ut est diva solo fixos oculos aversa tenebat . 
luminibus tacitis pro ipsa tacita , ut tacitumque 
obsedit limen Amatae pro 'ipsa tacita' . 
sequitur 
autem invectio , quae semper statu caret . 
sane 'tacitis' participium 
passivum pro activo . 
quidam 'tacitis' epitheton oculorum volunt . 
alii 
'tacitis' siccis pro iracundia . 
nec tibi diva parens non est sola in Aeneam vituperatio , 
sed etiam in se obiurgatio , quia dixerat credo equidem , 
nec vana fides , genus esse deorum : unde nunc dicit 'generis 
nec Dardanus auctor' . 
et studet illud destruere tune 
ille Aeneas , quem Dardanio Anchisae et reliqua . 
et nominando 
Venerem et Dardanum et maternam et paternam generositatem destruit . 
perfide amantum verbo eum increpat , sic supra 
dissimulare etiam sperasti , perfide . 
caucasus mons Scythiae inhospitalis . 
sane quidam absurde 
putant Caucasum et tigris a Didone memoratas , quia nec Didoni 
perturbatae venire in mentem Caucasus potuit , nec tigres iuxta 
†dum cognitae , et hoc Hyrcanae : nam quod ait 'genuit Caucasus' , elaboravit 
dicendo 'genuit' incredibilius facere de monte masculini generis . 
sed hic imitatur Graecos , qui magis proprie glaukh\ de/ se ti/kte qa/lassa : 
quod hic ad propria nomina transtulit. hyrcanaeque tigres 
Arabicae : nam Hyrcania silva est Arabiae . 
et notandum relictis 
mediis conparationibus eum augmenta fecisse : nam post deos 
non homines , sed saxa intulit . 
nam quid dissimulo ? ? tacitae quaestioni occurrit , ne quis 
eius nimiam iracundiam reprehenderet , dicens Aeneam posse mitigari 
forsitan precibus . 
quae me ad maiora reservo aut ad maiores 
scilicet iniurias : aut ad superiora pertinent , quia ei male dixit . 
num fletu ingemvit nam hoc est 'generis nec Dardanus 
auctor' . 
num lumina flexit hoc est 'genuit Caucasus' : vel ad illud 
pertinet 'ille Iovis monitis inmota tenebat lumina' . 
miseratus amantem hoc est 'Hyrcanaeque admorunt ubera 
tigres' : et 'miseratus' accusativum regit , ut hoc loco : 'misereor' genetivum , 
ut miserere animi non digna ferentis . 
et 
bene avertit ab eo sermonem et non dixit '<num> 
ingemuisti ? 
num 
flexisti , aut miseratus es' ? 
ut hic alienus oves custos et reliqua , 
non dixit 'tu mulges' . 
et 'miseratus' , hoc est 'nec tibi diva parens' . 
quae quibus anteferam amphibolia : quid prius , quid 
posterius dicam ? 
quod fieri solet , ubi omnia et paria et magna sunt . 
sane 'anteferam' non est dividendum , est 'praeferam'. nec maxima 
ivno aut in Iunonem male dictum est , ut eam non esse maximam 
dicat , sicut etiam in Iovem : nam convicium est , quod eum Saturnium 
dicit , hoc est nocentem : aut certe iungitur , ut 'nec Iuno aspicit , 
nec Iuppiter' , ut se dementem dicat , quod regina eiectum et egentem 
in partem regni receperit . 
aut certe 'maxima Iuno' quae solet 
amare Carthaginem : vel quae nuptias dedit , quod optaverat Dido . 
nec saturnius ut supra dictum est , ubicumque infestos 
vult ostendere vel Iunonem vel Iovem , Saturnios appellat , ut 
veterisque memor Saturnia belli et Saturnique altera 
proles irarum tantos et reliqua . 
et Iovem ideo Saturnium 
modo appellat , quia Aeneam a Carthagine praecipit abscedere . 
nusquam tuta fides hoc est , nec apud rem , nec apud 
hominem : Terentius quid credas , aut cui credas ? et declamavit 
per contrarium : nam omnis fides tuta est : [cuius haec proprie virtus 
est , ut tuta sit ; ] 'haec' ait 'nusquam tuta' . 
eiectum naufragum : 
legimus enim huc pauci vestris adnavimus oris . 
et 
est separandum 'eiectum' . 
litore egentem id est 'egentem litoris' , 
ut hospitio prohibemur harenae . 
vel si iungas 
'eiectum litore' , pro 'in litus' , ut inferretque deos Latio 
pro 'in Latium' . 
et in tribus modis haec elocutio profertur : 'egeo 
hanc rem' , Plautus Menaechmis linum , lanam praebeo , neque 
quicquam eges (Men . 
120-122) : 'egeo huius rei' , has ego Dardanio 
iuveni , cum classis egeret : et 'egeo hac re' , ut 'litore egentem' . 
excepi ad illud respondet 'eiectum litore egentem'. regni 
demens in parte locavi ut ac dominum Aenean in 
regna recepit : quod Iarbas queritur . 
et est invidiosum : quando 
optantem vel litoris egentem in regni partem recepi . 
mire autem recordatione 
beneficiorum iracundia accenditur . 
sane etiam hic mentio caeremoniarum 
inducitur : mos enim apud veteres fuit flamini ac flaminicae , 
dum per confarreationem in nuptias convenirent , sellas duas 
iugatas ovilla pelle superiniecta poni eius ovis , quae hostia fuisset , ut 
ibi nubentes velatis capitibus in confarreatione flamen ac flaminica residerent : 
quod hic Dido meminit , cum queritur se ab Aenea contra ius 
nexus maritalis deseri , his verbis 'regni demens in parte locavi' : 'locata' 
enim uxor dicitur , quod simul cum eo sedeat , dum confarreatur . 
amissam classem subaudis 'renovavi' . 
ad illud respicit 
quassatam ventis liceat subducere classem . 
socios 
a morte redvxi scilicet quos hospitio eiectos excepi , quibus classem 
reparavi . 
furiis incensa feror aut quod necesse habeo exprobrare 
beneficia , ut Terentius insanire occipiunt homines ex iniuria : 
aut quia multa erat in deos locutura . 
et bona praemittitur excusatio : 
nam numina non credere curare mortalia et ab his beneficium 
non sperare furoris est . 
subiungit enim 'si quid pia numina 
possunt' . 
nunc lyciae sortes inrisio est honesta satis , cum his 
verbis fit , quibus laus praemissa est , ut et nobis idem Alcimedon 
duo pocula fecit , necdum illis labra admovi , sed condita 
servo . 
scimus autem Aeneam superius haec verba dixisse 
sed nunc Italiam magnam Gryneus Apollo , Italiam 
Lyciae iussere capessere sortes . 
'Lyciae' autem 'sortes' : Apollinem 
Lyceum appellari dicunt sive de Lyco , quem vicit , et in victoriae 
suae testimonium hoc nomen induit : sive quod est leuko/s a candore ; 
idem enim et sol creditur : sive quod transfiguratus in lupum cum 
Cyrene concubuit : sive quod in lupi habitu Telchinas occiderit : sive 
quod lupus ei primus post interemptum Pythonem ex eo loco , qui appellatur 
Tempe , laurum attulit : sive quod pastoralis deus lupos interemerit . 
et est alia fabula , cur Lycia vocata sit regio : Diana harum 
regionum gaudebat venatu ; 
sed quodam tempore tanta vis luporum se 
ibi infudit , ut omnes feras eorum incursus absumeret : cum ergo omnis 
oblectatio deae , quae de venatione veniebat , extinctis ceteris animalibus 
defecisset , Apollo ob hanc rem †consecratum est . 
est et alia de hoc fabula : 
Danaus trahens ab Aegypto originem , cum videret ira Neptuni 
vindictam sumentis , quod adversum se de condendis Athenis Inachus 
fluvius pro Minerva iudicasset , uri siccitatibus solum , filiam Amymonen 
ad aquam inquirendam proficisci iubet . 
quae cum vidisset repertum 
fontem hiatu terrae receptum exaruisse , ad patrem detulit : quo ille 
prodigio commotus oraculum Apollinis adiit , cui Apollo respondit , ut 
profectus ubi invenisset taurum et lupum inter se pugnantes , spectaret 
exitum pugnae , et si taurus vicisset , Neptuno templa construeret ; 
si 
vero lupus , Apollini delubrum sacraret . 
sed cum Danaus lupum videret 
vicisse , Apollini Lycio templum dedit . 
in huius autem Lyciae regione 
Patara sacer olim lucus Apollini fuit , ubi Apollo responsa dedit : 
unde etiam Patareus appellatus est . 
nunc et iove missus ab ipso 
sicut supra 'ab ipso' magno : et bene 'nunc' saepius posuit ad 
inrisionem , quasi : nunc de te curant qui ante periclitanti non curaverunt 
subvenire . 
horrida ivssa et hoc per inrisionem , quasi plena venerationis , 
vel quae tu timeas . 
quietos sollicitat Cicero in libris de deorum natura 
triplicem de diis dicit esse opinionem : deos non esse , cuius rei 
auctor apud Athenas exustus est ; 
esse et nihil curare , ut Epicurei ; 
esse et curare , ut Stoici : secundum quos paulo post 'si quid pia 
numina possunt' : nam modo secundum Epicureos ait 'ea cura 
quietos' . 
quidam superos deos Mercurium Apollinem et Iovem accipiunt , 
'quietos' vero inferos , quia Aeneas dixerat 'me patris 
Anchisae' . 
'sollicitat' vero sollicitos habet : Terentius ego quia non 
redit filius , quae cogito et quibus nunc sollicitor rebus . 
refello redarguo : vel retardo : vel falsa esse convinco ; 
'refello' enim ab eo quod est 'fallo' venit . 
i sequere Italiam ventis satis artificiosa prohibitio , 
quae fit per concessionem : quae tamen ne non intellecta sit persuasio , 
permiscenda sunt aliqua , quae vetent latenter , ut 'ventis' 
'per undas' , nomina terribilia . 
sic Terentius profundat , perdat , 
pereat : nihil ad me attinet . 
ergo hic cum eum videtur dimittere , 
admonendo periculi retinet . 
sane multi 'Italiam' distinguunt , ut sequatur 
'ventis pete regna per undas' . 
et 'sequere' quasi fugientem . 
spero equidem videtur eadem quodammodo repetere , et de 
tempestate et de beneficiis suis vehementius. mediis scopulis aut 
manifestis , ut medioque ex hoste recepi : aut illa saxa 
dixit , quae sunt inter Africam et Sardiniam Siciliamque . 
havsurum luiturum , daturum . 
dido potest et vocativus 
esse , et accusativus , ut et 'o Dido' et 'hanc Dido' . 
sequar atris ignibus absens alii 'furiarum facibus' 
dicunt , hoc est 'invocatas tibi inmittam diras' ; 
alii 'sociorum' facibus 
dicunt , ut paulo post ferte citi flammas . 
melius 
tamen est , ut secundum Urbanum accipiamus 'atris ignibus' rogalibus , 
qui visi tempestatem significant , ut Aeneae , sicut in quinto 
legimus , contigit . 
hoc ergo nunc , quod factura est , dicit , id 
est occidam me et rogalibus te persequar flammis 'absens' , quasi 
mortua , ut absenti ferat inferias . 
rogalibus autem , 
mali ominis , quod 'atris' dixit . 
legimus et in Horatio nigrorumque 
memor dum licet ignium . 
et debuit 'absens' 'quamquam' 
subiungere , ut esset 'quamquam absens' . 
anima seduxerit artus hypallage pro 'animam artubus 
seduxerit' . 
aut certe 'anima' pro 'ab anima' : et est mortis periphrasis . 
quid enim est mors , quam separatio animae a corpore ? 
omnibus umbra locis adero : dabis inprobe poenas 
dicunt physici biothanatorum animas non recipi in originem suam , 
nisi vagantes legitimum tempus fati conpleverint : quod poetae ad 
sepulturam transferunt , ut centum errant annos . 
hoc 
ergo nunc dicit Dido : occisura me ante diem sum ; 
vaganti mihi 
dabis poenas ; 
nam te persequar et adero quamdiu erro semper : si 
autem fuero recepta in originem , poenas tuas audiam , quas videre 
non potero . 
hic ergo sensus est : si tempestatem evaseris flammarum 
rogalium , umbra mea te persequetur : si et hanc evaseris , vel 
recepta audiam famam suppliciorum tuorum . 
inprobe sceleste . 
sic 
in iure inprobus intestabilisque esto . 
medium sermonem propter hoc quod sequitur 'multa 
metu cunctantem et multa parantem dicere' , ut supra mortalis 
visus medio sermone reliquit . 
sane multi dictis participium , 
non appellationem volunt , hoc est , cum haec dicta essent . 
linquens multi pro 'relinquens Aeneam' , alii pro 'deficiens' 
accipi volunt more antiquo , sicut 'delinquere' pro 'deficere' : Coelius 
historiarum delinquere frumentum , Sardiniam hostes tenere , 
Tubero nam delinquat , aut superet aliquid tibi , id est deficiat , 
aut superet ; 
Gellius annalium deliquium solis et deliquionem dicit 
quod Vergilius defectus solis varios : nam in hoc ipso loco sequitur 
'suscipiunt famulae conlapsaque membra' . 
suscipiunt famulae subaudis eam . 
thalamo dativus 
casus . 
at pius Aeneas ordo est : at pius Aeneas iussa divum exsequitur . 
bene autem excusat Aeneam 'pium' dicendo , cum ei et gemitus 
dat , et ostendit solacia dolenti velle praestare , et probat religiosum , 
cum deorum praeceptis paret . 
animum labefactus pro 'animum labefactum habens' . 
amore 
num Didonis , quo illa flagraret ? 
tum vero teucri incumbunt regis scilicet praesentia : 
sic in nono tum vero incumbunt , urguet praesentia 
Turni . 
litore de litore . 
uncta pice delibuta . 
frondentesque ferunt remos non qui erant , sed qui 
esse poterant , ut quos ego sim totiens iam dedignata 
maritos . 
fugae studio celeris profectionis , ut ille volans simul 
arva fuga simul aequora verrit . 
infabricata inpolita . 
bene expressa est festinatio navigare cupientum . 
cernas honesta figura si rem tertiae personae in secundam 
referas , hoc est 'si quis cernat' . 
formicae ad studium respicit conparatio hoc loco , non 
ad personas . 
et notandum cautelam exprimi per hanc conparationem . 
Horatius parvula , nam exemplo est , magni formica laboris , 
Iuvenalis formica tandem quidam expavere magistra . 
sane 'formica' dicta est ab eo , quod ore micas ferat . 
de 
qua fabula talis est : in Attica regione quaedam puella Myrmix nomine 
fuit , Minervae ob castimoniam et sollertiam dilecta , quae postea hoc 
modo Minervae in se odium concitavit . 
namque cum vidisset Minerva 
Cererem segetes invenisse , volens ipsa ostendere Atticis quo expeditius 
segetes parerent , aratrum dicitur invenisse . 
quod cum manu ageret , et 
Myrmix ei adhaereret , ausa est occulte aratri stivam subripere , et apud 
homines se iactare , infructuosum esse Cereris munus , nisi suo uterentur 
invento , quo terra aratro resoluta expeditius ederet fructus . 
quod 
cum proditum aegre tulisset Minerva , Myrmicem illam virginem in 
formicam convertit eamque , ut proditricem , adversam frumentis , quae 
semper insequitur et subripit , esse praecepit . 
quae res cum Iovi miserationem 
movisset , excogitavit quemadmodum formicae honorem daret . 
nam cum Aeacum , filium suum ex Aegina susceptum , Thessalis imponeret 
regem et agros ipsos videret hominibus indigere , formicas colligi 
in unum iussit easque in homines commutavit : unde Myrmidones appellati 
sunt. farris solum nomen est , quod 'r' geminet in genetivo : 
monadicon est ergo , sicut 'sol' . 
item 'cor cordis' solum in 
'dis' mittit genetivum . 
item 's' geminat 'as assis' . 
et haec carent 
exemplis . 
cum populant antique dixit : nam hoc verbum apud veteres 
activum fuit , nunc tantum deponens est . 
et bene rei parvae 
per metaphoram sublimitatem dedit , ut non videatur de formicis , sed 
de exercitu loqui. hiemis memores hoc est caute , in adventum 
hiemis : Horatius quae , simul inversum contristat Aquarius 
annum , non usquam prorepit . 
tecto suo tecto , id est 
cavernis . 
it nigrum campis agmen ut it portis iubare 
exorto . 
et est hemistichium Ennii de elephantis dictum , quod ante 
Accius est usus de Indis . 
calle angusto 'callis' est semita tenuior , callo pecorum 
praedurata : unde et callum et callidos dicimus : 'semita' est semis 
via , unde et semita dicta est : 'via' id est actus dimidius , qua potest 
ire vehiculum : nam 'actus' duo carpenta capit , propter euntium 
et venientium vehiculorum occursum . 
grandia trudunt quae 
portare non possunt . 
moras tardas , morantes : quia solent resistere . 
semita 
fervet aptum verbum festinationi , ut e contrario 'frigidum' tardum . 
quis tibi tunc dido cernenti totum hoc magna prosphonesi 
dictum est : plus enim est in re , quam in verbis : quamvis enim totum 
dictum non sit , tamen et cogitatur et capitur ab auditore : haec est 
enim magna emphasis , quae perpetuam personam conplectitur . 
Terentius 
quid illi tandem credis fore animi misero , qui cum illa 
consuevit prior ? 
fervere late infinitus hic a tertia est coniugatione , id 
est a 'fervo fervis' : nam secundae coniugationis verba perdito 'e' , 
quod habent ante 'o' , in tertiam migrant , ut 'ferveo fervo' , 'fulgeo 
fulgo' : hinc est fervere Leucaten auroque effulgere 
fluctus . 
sic etiam Horatius vade , vale , cave ne titubes 
mandataque frangas : nam 'cave' 've' longa est , nec vocalis sequitur , 
ut in bucolico 'vale , vale' inquit , 'Iolla' : sed 
dicimus a tertia coniugatione esse imperativum , ut 'cavo cavis' . 
hinc etiam Catullus 'cavere' dixit . 
arce ex summa regum enim fuit habitare in arcibus 
propter tutelam . 
denique Romae Valerius cum in Esquiliis domum 
haberet altissimam , invidiae causa eam conplanavit . 
item Augustus 
post Actiacum bellum Palatium ex suo praecepto aedificatum , cum 
esset domus privata , donavit reipublicae . 
tantis clamoribus nautarum scilicet vocibus . 
misceri 
pro 'repleri' aut 'commoveri' . 
improbe amor exclamatio a poeta contra amorem . 
et 
hoc est quod Horatius dicit hoc amet , hoc spernat promissi 
carminis auctor . 
tale est et illud in tertio auri sacra 
fames , id est cupiditas : nam et illic amoris est increpatio , qui 
secundum philosophos omnium generalis est rerum . 
hinc est quod 
apud inferos Eriphyla inter amantes commemoratur , quae monile 
concupierat . 
ire iterum in lacrimas hinc est amoris inprobitas , 
quae cogit lacrimis rogare dudum superbam . 
est autem speciosa 
elocutio 'pergit in lacrimas' . 
precando 'precando' cantando . 
in hoc modo 'do' naturaliter brevis est : sic Terentianus ut vitae 
dubius varios renovando dolores : plerumque tamen a Vergilio 
producitur , ut cantando tu illum ? item cantando rumpitur 
anguis . 
summittere amori 'animos' quidam pro 'iras' accipiunt , 
ut 'animosus' dicitur pro 'iracundus' : et 'supplex animos summittere 
amori' id est supplices preces adhibere , quae erat amore victa . 
'summittere' 
autem 'amori' , ac si diceret , non Aeneae : aut certe Aeneam 
amorem vocavit . 
ubique tamen subaudiendum 'cogitur' . 
nequid inexpertum frustra rogabat , inquit , non spe 
inpetrandi ; 
sed ne esset , quod sibi posset inputare , si non rogasset , 
quamquam frustra rogaret : id est , ne derelinqueret medium aliquod 
intemptatum : et hoc 'frustra' , quia moritura erat . 
Terentius omnia 
experiri certum est , priusquam pereo . 
et 'frustra' ex iudicio 
poetae est . 
sic Sallustius falso queritur de natura sua genus 
humanum , ut supra hoc amet , hoc spernat promissi carminis 
auctor . 
anna prope invidiose , quia ipsa nuptias suaserat . 
vides 
quasi diceret : ipsa tibi crede . 
et est maior vis adfirmantis , cum dicit 
'vides' . 
petitio autem haec etiam deliberationis modum a quibusdam 
putatur tenere . 
properari litore circum utrum circumspicis , an circum 
totum litus ? 
et est ordo 'Anna , i soror , atque hostem supplex adfare 
superbum' . 
'circum' non est praepositio , sed adverbium loci . 
properari litore circum circum litus : nam postposita praepositio 
et accentum mutavit , et suas perdidit vires . 
'properari' autem inpersonale 
est . 
undique convenere bene non addidit , qui : intellegitur . 
et laeti nautae id est aut minime timentes : aut adeo 
non necessitate , nec iussu abeunt , sed volentes . 
et hoc aut ad spem retinendi , 
aut ad indignationem commovendam dictum est . 
et sicut 
supra , prope ad invidiam Annae loquitur , ut et alibi 
tu prima furentem his germana malis . 
Probus sane sic adnotavit 
si hunc versum omitteret , melius fecisset . 
coronas multi 
funium coronas accipi volunt , qui solent , quotiens navigatur , in modum 
coronarum conponi : nam fugientes quemadmodum naves coronabant ? 
sperare dolorem pro timere : et est acyrologia , superflua 
dictio : nam speramus bona , timemus adversa . 
hoc autem dicit : 
si scirem abiturum Aeneam , non tantum diligerem : si non dilexissem , 
minus dolerem . 
si potvi autem pro 'si potuissem' . 
et sic 
est dictum , ut omnia praecepi , atque animo mecum 
ante peregi : ac si diceret , nihil mihi novum contigit . 
hoc tamen unum vel hoc solum . 
mihi pro me exsequere , id est pro mea causa . 
colere pro colebat , vel colit : infinitus pro indicativo . 
credere credit vel credebat , id est committebat . 
molles aditus faciles , ut et quae mollissima 
fandi tempora . 
atque coniunctio conplexiva : est et disiunctiva , cum dicimus 
'aliter atque debuit fecit' : est et expletiva atque illum in praeceps 
prono rapit alveus amni. hostem superbum postquam ex 
aperto denegavit se Carthagini esse mansurum . 
et reddit causas , 
ob quas suppliciter eum adloquatur , quod et hostis et superbus ; 
quasi 
dicat , aequo animo patiamur nos supplices esse , quoniam incidimus in 
hostem superbum . 
non nulli autem iuxta veteres 'hostem' pro hospite 
dictum accipiunt . 
Plautus in Curculione si status condictus 
cum hoste intercedit dies (Cur . 
5) , idem in Cistellaria datum est 
hostimentum , opera pro pecunia (As . 
172 , non Cist.) . 
nec enim vere hostem diceret , 
quem revocare cupiebat : ipsa enim ait 'hospes , hoc solum nomen 
quoniam de coniuge restat' . 
Herodotus Persas , qui erant Graecorum 
hostes , ce/nous a Lacedaemoniis appellatos refert . 
inde nostri 
'hostes' pro hospitibus dixerunt : nam inimici perduelles dicebantur . 
non ego cum danais sensus illi contrarius scio 
me Danais e classibus unum . 
avlide ivravi Aulis insula est in Aegeo mari , in qua 
coniurarunt Graeci se non ante reversuros ad patriam , quam Troia 
caperetur . 
et est sensus illud spectans scio me Danais e classibus 
unum . 
'Aulide' autem aut 'in Aulide' , aut pro 'Aulidi' . 
ad pergama in Pergama , id est contra Pergama . 
Anchisae cineres manesve revelli quod dicitur ex 
oraculo fecisse Diomedes , et secum eius ossa portasse , quae postea 
reddidit Aeneae , cum multa adversa perferret : hinc est salvete 
recepti nequiquam cineres . 
sciendum sane Varronem dicere , 
Diomedem eruta Anchisae ossa filio reddidisse , Catonem autem 
adfirmare , quod Anchises ad Italiam venit . 
tanta est inter ipsos 
varietas et historiarum confusio . 
revelli non 'revulsi' : nam 
'velli' et 'revelli' dicimus ; 
'vulsus' vero et 'revulsus' usurpatum 
est tantum in participiis contra naturam . 
cur mea dicta negat non interrogat , sed queritur . 
quidam 
'revelli' iungunt , ita ut sequatur 'cur mea dicta neget.' 
quo rvit properat sine respectu salutis : nam hoc dicit , 
quod peto etiam ipsi prodest : amoris scilicet inpatientia . 
extremum 
hoc miserae det munus amanti a qualitate beneficii dictum . 
facilemque fugam per manet in eodem sensu , ut dicat petitionem 
suam etiam Aeneae prodesse. ferentes bene flantes , propitios , 
prosperos . 
antiquum aut primum , aut carum , ut 'nihil antiquius habuit' 
dicimus : aut antiquatum et inritum. quod prodidit quod 
decepit . 
et bene : ad diremptionem enim coniugii inmutata voluntas 
sufficit . 
quidam 'prodidit' pro 'perdidit' accipiunt , ut 
unius ob iram prodimur . 
pulchro ut Latio careat quod illi pulchrum videtur . 
sic etiam est illud o tantum libeat mecum tibi sordida rura : 
quae tibi sic videntur . 
relinquat neglegat . 
tempus inane peto id est sine matrimonio , sine officio 
coeundi : nam 'sine beneficio' non procedit , cum spatium petat et 
requiem . 
aut quasi non magnam rem : vel quo vacuus et otiosus est , 
cum illi tempus inane est . 
requiem spativmque furori ut possim habere 
spatium , quo amori finem inponam . 
dum mea me victam d. f. d. 'mea fortuna' , id est adversa , 
ut hac Troiana tenus fuerit Fortuna secuta . 
ex eo statu , in quo est , fortunam dixit . 
'doceat' autem 'dolere' 
illud est , quia non habet in adversis patientiam nisi qui dolere 
consuevit . 
hoc ergo petit , ut ei praestetur tempus , per quod discat 
adversa perferre . 
oro veniam beneficium : iuxta morem antiquum , ut 
orantes veniam . 
Terentius in hecyra mi gnate , da 
veniam hanc mihi , reduc illam. miserere sororis genetivum 
tantum regit . 
quam mihi cum dederis cumulatam morte remittam 
sensus est : quod beneficium cum mihi cumulatum dederis , sola 
morte derelinquam . 
et hic intellectus est melior , quia sorori loquitur , 
'quam mihi cum dederis cumulatam' : quam lectionem Tucca 
et Varius probant . 
nam male quidam legunt 'quam mihi cum dederit' , 
id est Aeneas , 'cumulata morte relinquam' et volunt intellegi , 
acceptum ab illo beneficium mea morte cumulabo et sic relinquam , 
ut amantes dicere consuerunt , ut praeceps aerii specula 
de montis in undas deferar ; 
extremum hoc munus morientis 
habeto : id est faciam quod illi scio placiturum , occidam me : 
nam si eam odio habet Aeneas , restat ut eius morte laetetur . 
hoc 
sorori quoque potest dicere , quae credit eam ex amore concitatam id 
loqui , nec tamen facere : sed elocutio non procedit : nemo enim dicit 
'veniam cumulata' , sed 'cumulatam' . 
alii ita intellegunt : reddam 
illi gratiam , occidam illum : nam alibi ait 'non potui abreptum 
divellere corpus' ? 
sed hoc totum sorori dicit . 
an perplexe locuta est , 
ut solent loqui mali aliquid molientes ? 
'cumulatam' autem 'veniam' 
numquid solidam et plenam , et cui nihil desit , debemus accipere ? 
talibus orabat aut simpliciter accipiendum 'loquebatur' : aut 
'orabat' ideo , quoniam preces inmixtae erant : aliter multa 
Iovem manibus <supplex orasse supinis>. alibi peroravit 
talibus orabat Iuno . 
fletus pro verbis , id est verba flebilia . 
fertque refertque non ab Aenea , qui nihil dicit , sed 
a Didone fert et refert , id est iterum portat : nam subiunxit 'sed 
nullis ille movetur fletibus' : mire autem 'fletibus' repetit . 
voces vllas tractabilis avdit cur mitis , et placidus , 
et tractabilis non audit ? 
quasi mirum est , excusat dicendo 'fata obstant 
placidasque viri deus obstruit aures' . 
aut certe voces tractabilis 
accipe , aut alias tractabilis . 
fata obstant excusat Aeneam , cum eum , ne ingratus videatur , 
non duritia mentis facit immobilem , sed voluntate divina. deus 
Iuppiter scilicet : unde et supra Dido ait 'Saturnius' : vel certe 
Mercurius . 
obstrvit obcludit , e)mfatikw=s . 
alpini boreae flantes de Alpibus , quae Gallorum lingua 
alti montes vocantur . 
et speciem pro genere posuit : nam Alpinum 
Boream pro quocumque vento dixit : vel quia potentiores montani sunt 
venti. nunc hinc nunc illinc sicut Aeneas ab Anna et Didone . 
it stridor ad dolorem Aeneae pertinet , de quo ait 'magno 
persentit pectore curas' . 
alte aut iugiter , diu ; 
aut ex alto cadentes . 
consternunt implent , cumulant , ut strata iacent passim 
sua quaeque sub arbore poma . 
frondes sicut lacrimae 
Aeneae . 
stipes autem media pars est arboris , quae ramos sustinet . 
haeret scopulis sicut ille in consilio perseverat . 
tantum radice in tartara tendit secundum physicos , 
qui dicunt parem esse altitudinem radicum et arborum . 
tunditur saepe pulsatur . 
Terentius tundendo atque odio 
denique effecit senex , et ipse alibi Rhipaeo tunditur Euro . 
magno persentit pectore quamvis magno , sentit curas ; 
sed eas forti 
pectore patitur . 
'curas' potest Didonis , potest et suas . 
mens inmota manet ad illud refertur 'illa haeret scopulis' . 
lacrimae inanes quia 'mens inmota manet' : et utrum 'inanes' , 
quae Didoni nihil prosint ? 
quidam tamen 'lacrimas inanes' vel Aeneae , 
vel Didonis , vel Annae , vel omnium accipiunt . 
tum vero post desperationem . 
<fatis> 
exterrita dido 
atqui in fine ait nam quia nec fato , merita nec morte 
peribat . 
'fatis' ergo aut malis suis : aut a verbo 'for , faris' fatis , 
id est responsis Aeneae. exterrita autem praecipitata , turbata . 
mortem orat pro desiderat , ut mortemque 
miserrimus opto : aut certe ideo 'orat' , quia consecrata fuit , nec 
mori poterat , nisi soluta consecratione . 
caeli convexa incurva 
caeli . 
quo magis inceptum peragat id est mortem sibi inferat . 
lucemque relinquat ad illud 'taedet caeli convexa tueri' . 
turicremis id est cremantibus tura : nomen mire conpositum . 
et hoc genus ominis , Didoni factum , de augurali disciplina translatum 
est , quae diris observatur . 
dira enim deorum ira est , quae duplici 
modo colligitur , aut ex signis , aut quocumque modo et quacumque 
ex parte : †quodque in illo factum rem mare traditur , ex signis hic 
ostenditur : dicens enim 'vidit turicremis' et reliqua usque 'nigrescere 
sacros' non solum adversa petitionibus inveniri , verum etiam mortem 
denuntiari : nam praemisit 'quo magis inceptum peragat lucemque relinquat' . 
item tumulis Sychaei 'exaudiri voces et verba vocantis' : quod 
asperius fuit , ut mariti defuncti vox audiretur e tumulo , quod erat 
dirum , ad se vocantis . 
sunt et de avibus dira auspicia , quod hic subiunxit 
dicendo 'solaque culminibus ferali carmine bubo saepe queri' 
et reliqua : in quo satis non fuit , diram avem bubonem nominatam , 
nisi adiecisset 'ferali carmine' et 'saepe queri' , ut non utique canendi 
usus significaretur , sed fletus vice querellarum . 
horrendum dictu quanto magis visu ? 
quod Didoni contigit . 
in obscenum se vertere hoc est 'latices nigrescere sacros' . 
et quidam 'nigrescere' et 'vertere' ideo incertum tempus positum volunt , 
ut ostendant non vere vertisse se , quod contra naturam est , sed 
verti a Didone visa , ut visaeque canes ululare per umbram : 
non ululasse ergo , sed fieri visum . 
'obscenum' autem mali 
ominis , ut obscenas pelagi et reliqua . 
hoc visum hoc quod viderat nulli dixit . 
quid est 'nulli' ? 
ne sorori quidem , cui fuerat de amore confessa . 
et forte ideo sororem 
celavit , ne et ipsa se perimeret . 
post queritur idem ambas 
ferro dolor atque eadem hora tulisset . 
conivgis antiqui aut prioris , aut cari . 
Lucilius concilio 
antiquo sapiens vir solus fuisti : antiquus ergo est qui praecedit eum , 
qui praesens est . 
miro quod honore colebat e. q. s.] ritum veri et 
venerabilis templi mariti templum obtinere cupiebat : templa enim velamentis 
religiosa monstrantur. miro quod honore colebat exhibendo 
ea mortuo , quae circa vivos solent fieri . 
moris enim fuerat , 
ut nubentes puellae , simul venissent ad limen mariti , postes antequam 
ingrederentur , propter auspicium castitatis , ornarent laneis vittis : 
unde ait 'velleribus niveis' : et oleo ungerent , unde uxores 
dictae sunt , quasi unxores . 
bene ergo Dido cum templum marito exstrueret , 
veluti devota viro , quippe post quem nuptura non esset , ad 
consulendum amorem officia ritus maritalis adfixerat , ut morem instauraret 
uxorum : nam ait post , cum in poenitentia inducitur a poeta , 
'non servata fides cineri promissa Sychaeo' . 
ii tamen , qui de 
nuptiis scripsisse dicuntur , tradunt , cum nova nupta in domum mariti 
ducitur , solere postes unguine lupino oblini , quod huius ferae et unguen 
et membra multis rebus remedio sunt . 
alii hoc Romuli dicunt temporibus 
institutum , quod Romulus et Remus lupino lacte nutriti sunt . 
dicitur etiam lupam in concilio multorum eiusdem generis sociari marito , 
eamque amisso eo nulli alteri post iungi , quod ipse subiecit 
non licuit thalami expertem sine crimine vitam degere more 
ferae , id est lupae . 
haec ergo ideo a nove nuptis fiebant , ut sciret 
se puella domum religiosam ingredi : simul lanam ferens lanificium 
promittebat . 
festa fronde divina , tamquam numen coleret . 
sane 
hoc loco latenter quam supra diximus tangit historiam : nam si 
amabat Aeneam , utique non coleret extinctum maritum . 
visa viri ut visaeque canes ululare per 
umbram , Terentius audire vocem visa sum modo militis : non 
enim erant vera , ut supra . 
nox cum terras obscura teneret 
ut augeret terrorem , tempus adiecit , a verisimili . 
sola bubo 'sola' quaerendum quod dixerit , utrum e)mfatikw=s , 
an pro 'solis' , id est desertis ? 
ubi enim sederit et cecinerit solitudinem 
significat . 
secundum auguralem disciplinam volunt greges 
avium minus significare , et iuxta hanc avem si alia sederit , malum , 
quod imminere creditur , evanescere , ut et sola in sicca . 
sane bubo 
si cuius aedes insederit et vocem miserit , mortem significare dicitur : 
si autem de busto sudem ad tectum detulerit , incendium aedibus portendere . 
ergo hic 'sola' utrum quia alia avis non sedebat in culmine , 
an 'sola' , quia nihil deferebat , ut mortis signum esset ? 
in hanc autem 
avem conversus est Ascalaphus Acherontis , vel ut quidam volunt Stygis 
filius , ira Cereris , cum Proserpinam prodidisset malum granatum de 
pomario Ditis gustavisse : quod plenius in primo georgicorum dictum est , 
ubi est nec repetita sequi . 
sane 'sola' contra genus posuit . 
Lucanus et laetae iurantur aves bubone sinistro (5.396) , 
item Ovidius infandus bubo . 
et hoc est in usu ; 
sed Vergilius 
mutavit , referens ad avem : plerumque enim genus relicta specialitate 
a generali sumimus , ut si dicas 'bona turdus' referendo ad 
avem : item si dicas 'prima est a' , id est littera , cum 'a' sit neutri 
generis . 
ferali carmine bene hoc addidit : non enim omni modo 
malum est bubonis omen ; 
cantus autem eius aut fletum imitatur , 
aut gemitum : tacens autem ostendit felicitatem . 
omnes enim aves 
oscines malae , praepetes bonae sunt : vel e contra malae praepetes , 
oscines bonae sunt . 
saepe queri quidam propterea 'queri' positum volunt ; 
quod 
doleat , de Ascalapho se in avem mutatum , ut et veterem in limo 
ranae cecinere querellam . 
priorum legitur et 'piorum' ; 
sed 'priorum' illuc spectat 
heu vatum ignarae mentes ! 
quid vota furentem , quod 
superius expositum . 
si 'piorum' , religiosorum , castorum . 
horrificant horrorem incutiunt . 
in somnis ferus Aeneas non est epitheton 'ferus' , sed fantasia : 
talem enim illum imaginabatur , qualem timebat . 
et in somnis 
pro 'insomniis' , id est vigiliis . 
semperque relinqui per omnes 
noctes navigare videbatur Aeneas , quasi eam semper desereret . 
longam viam non nulli inferorum accipiunt. incomitata 
quod ferale , id est mortiferum omen est , et praecipue regibus , qui 
numquam soli sunt . 
ire viam veteri more iuxta ius , ut ite viam , redite viam , 
et alibi primus et ire viam . 
Tyrios deserta quaerere terra bonus 
adfectus : solent enim qui deficiunt suos desiderare , ut Alcestis moriens . 
agmina pentheus aut impetus : aut secundum Urbanum 
agmina serpentium . 
Pentheus autem secundum tragoediam Pacuvii 
furuit etiam ipse . 
agmina pentheus aut impetus aut secundum quosdam , 
quoniam habitus earum et sibila serpentium faciem agminis praebent : 
vel quia plures furiae putantur : vel quia furiosis pro tribus plures 
videntur . 
et bene 'videt agmina' expressit furentem , cum ait 'videt' , 
non 'existimat' , sed 'putat se videre' . 
Pentheum autem furuisse 
traditur secundum tragoediam Pacuvii . 
de quo fabula talis est : Pentheus , 
Echionis et Agaves filius , Thebanorum rex , cum indignaretur ex 
matertera sua Semele genitum Liberum patrem coli tamquam deum , 
ut primum comperit eum in Cithaerone monte esse , misit satellites , qui 
eum vinctum ad se perducerent : qui cum ipsum non invenissent , unum 
ex comitibus eius Acoeten captum ad Pentheum perduxerunt . 
is cum 
de eo graviorem poenam constitueret , iussit eum interim claudi vinctum : 
cumque sponte sua et carceris fores apertae essent , et vincula Acoeti 
excidissent , miratus Pentheus , spectaturus sacra Liberi patris Cithaerona 
petit : quem visum Bacchae discerpserunt . 
prima autem Agave 
mater eius amputasse caput dicitur , feram esse existimans . 
solem geminum tragice dixit , imitatus Euripidem . 
dvplices 
thebas civitas in Boeotia , a Cadmo et Zetho et Amphione constituta , 
in qua Oedipus , Lai filius , fuit , qui cum matre concubuit , ex qua 
Eteocles et Polynices fuerunt , qui se propter regnum invicem peremerunt . 
agamemnonius scaenis agitatus orestes hunc Oresten Electra , 
soror eius , post occisum ab Aegistho dolo Clytemestrae matris Agamemnonem 
subtraxit , quem Strophio alendum dedit , <qui> 
eum cum 
filio Pylade educatum in adultam perduxit aetatem . 
qui ut primum 
de scelere matris ac morte patris agnovit , venit Mycenas et adiuvantibus 
amico Pylade et sorore Electra , Clytemestram matrem cum adultero 
Aegistho occidit : ob quam rem aliquamdiu furiis agentibus insaniit . 
sane 'Agamemnonius' non est patronymicon : nam 'Agamemnonides' 
facere debuit . 
ergo sicut Agamemnoniaeque 
phalanges. scaenis agitatus famosus , celebratus tragoediis , 
qualiter a Graecis in scaena inducitur . 
et 'agitatus' , quia et furuit , 
et multae sunt de eo tragoediae : quasi frequenter actus . 
armatam matrem causam ipsam furoris . 
cum fugit ad 
deum : credidit veritatem . 
sedent in limine dirae a Pacuvio Orestes inducitur 
Pyladis admonitu propter vitandas furias ingressus Apollinis templum : 
unde cum vellet exire , invadebatur a furiis . 
hinc ergo est 
'sedent in limine dirae' . 
alii dicunt , quia , cum absolutus in templo 
Minervae , de iudicio exiret , a furiis conreptus est . 
concepit furias furore completa est . 
et quidam 'furorem' 
pro bono et innocenti motu accipiunt , 'furias' semper pro malo . 
concepit 
ergo furorem , postquam amori dolor inmixtus est . 
tempus secum ipsa modumque 'tempus' , id est quando , 'modum' , 
id est quo modo et qua morte . 
exigit ad certum redigit , ut solent pondera †iures et ad 
exactum redigi : ergo definit . 
consilium vultu tegit ut spem vultu simulat . 
viam rationem , remedium : ita enim antiqui dicebant , ut ipse alibi 
aut tu , siqua via est . 
gratare gratulare , suscipe gaudium pro sorore . 
sic enim 
dicimus 'grator tibi honorem' . 
et bene a gratulatione incipit quae 
vult suum dissimulare consilium . 
reddat reconciliet. eum Aeneam , quem ut notum noluit 
dicere . 
eo me solvat amantem mori disponens duo mentitur , vel ut se 
solvat , vel ut alliget Aeneam . 
oceani finem ivxta finem Oceani nullus novit , sed 
initium : quod et ipsum potest finis videri aliunde sumpto principio . 
et longinquitate argumentatur . 
Terentius ex Aethiopia est usque 
haec . 
aethiopum Aethiopiae duae sunt : una circa ortum solis , 
altera circa occasum in Mauretania , quam nunc dicit . 
et dicta 
Aethiopia a colore populorum , quos solis vicinitas torret : Graece 
enim ai)/qein dicitur calor , o)ptei=n torrere . 
atlas nullum nomen 
Graecum 'ns' terminatur . 
axem nunc pro caelo : non enim in axe sunt stellae . 
torquet sustinet , portat . 
stellis aptum satis perite loquitur : 
nam 'aptum' coniunctum dicit a)po\ tou= a(/ptesqai , non insignitum 
stellis : axis enim non habet stellas , qui est medius inter septemtriones , 
unde et Graece a)/nastros dicitur . 
septemtriones autem non 
occidere axis vicinitas facit , non quia in axe sunt . 
ergo bene 'aptum' 
conligatum . 
Cicero in Timaeo qua ex coniunctione caelum 
ita aptum est , id est constrictum et conplexum . 
item in oratore 
facilius est enim apta dissolvere , quam dissipata 
conectere . 
hinc mihi massylae gentis monstrata sacerdos 'monstrata' 
praedicta : quae est oriundo Massyla , aliquando horti Hesperidum 
sacerdos , nunc venit de locis quae sunt circa Atlantem : nam 
aliter non procedit : Massylia enim mediterranea est , Berenice civitas 
Libyae , unde haud longe horti sunt Hesperidum . 
'Atlas' vero 
'maximus' in Mauretania est . 
quidam tamen hos hortos circa syrtes 
positos tradunt . 
hesperidum templi custos Hesperides , Atlantis filiae 
nymphae , secundum fabulam hortum habuerunt , in quo erant mala 
aurea Veneri consecrata , quae Hercules missus ab Eurystheo occiso 
pervigili dracone sustulit . 
re vera autem nobiles fuerunt puellae , 
quarum greges rufam lanam habentes abegit Hercules occiso eorum 
custode ; 
unde mala fingitur sustulisse , hoc est oves : nam mh=la dicuntur , 
unde mhlono/mos dicitur pastor ovium . 
propter ruborem 
autem lanae , quae similis auro est , existimasse eos qui audierant , mala 
aurea in Africa nasci . 
est et alia fabula . 
cum nuptiae Iunonis celebrarentur 
omnesque dii in honorem eius conferrent munera , Terra in 
extremis Africae regionibus edidit arborem poma aurea ferentem : haec 
cum decerperent Hesperides , Atlantis sive Hesperi filiae , custodem eiusdem 
arboris Iuno offensa munus spoliari suum , in metum earum misit 
draconem insomnem , qui omnibus noctibus diebusque custodiret 
ramos : hoc postmodum ab Hercule interempto , qui ab Eurystheo ad 
hoc missus fuerat , mala sublata sunt . 
Hesiodus has Hesperidas Aeglen , 
Erytheam , Hesperiam , Arethusam , Noctis filias , ultra Oceanum mala 
aurea habuisse dicit . 
bene ergo Vergilius has ad Oceanum et Solis 
occasum esse dicit . 
epulasque draconi Hesperus rex traditur pretiosissimas 
oves habuisse , quarum pastor vocabatur Dracon , cui praebebant 
epulas regis filiae ; 
sed quia Graece oves mh=la dicuntur , ex dubio 
nomine fabula conposita est . 
sacros ramos vel Veneri , vel Iunoni dedicatos . 
soporiferumque papaver incongrue videtur positum , 
ut soporifera species pervigili detur draconi . 
sed dicimus variam 
vim praebere victum diversis animalibus : nam salices hominibus 
amarae sunt , dulces capellis , ut et salices carpetis amaras , 
scilicet hominibus . 
item cicutae secundum Lucretium hominibus 
sunt venenosae , cum pingues reddant capellas . 
ergo et 
papaver licet det hominibus somnum , draconi adimit forsitan . 
et 
est excusatio : potest tamen melior esse sensus , si 'servabat in arbore 
ramos' plena sit distinctio , sequentia vero sic accipiamus 'haec 
se promittit carminibus curas solvere , spargens umida mella , soporiferumque 
papaver' , id est miscens , ut Cicero et spargere venena 
didicerunt . 
nec incongrue ad amaritudinem amoris mel adhibet , 
ad oblivionem papaver . 
haec enim Didoni prosunt , de qua ait 
nec umquam solvitur in somnos . 
solvere cura liberare . 
duras curas bene duras affectu , 
quo ipsa passa est , dixit . 
sistere aquam fluviis et vertere sidera retro 
quanto magis poterit Aeneam ab incepto retorquere : vel in amorem 
inmittere : aut mihi auferre ? 
vertere sidera retro utrum ut videatur 
etiam in caelo potestatem habere , an etiam fata posse mutare , quae 
secundum mathematicos sideribus gubernantur ? 
et multi sidera hic 
planetas accipiunt , quia reliqua caelo adfixa sunt . 
nocturnosque utrum quia in nocte sunt , an quia per noctem 
evocantur , an noctu ? 
ut Cicero nocturnis canibus dilaniandum . 
et manes quod ad inferos manent , id est abeant . 
sub pedibus terram reliqua . 
haec non sic adfirmat , quasi 
ad amorem extinguendum opus sint , sed difficiliora adsignat , ut facilius 
de opprimendo amore credat. mugire videbis id est videbit 
quis , ut migrantes cernas . 
magicas invitam pro 'ad magicas' : aut 'magicas adgredi invitam' : 
quia cum multa sacra Romani susciperent , semper magica 
damnarunt : probrosa enim ars habita est : ideo excusat . 
accingier 
praeparari . 
'accingier' autem , ut ad infinitum modum 'er' addatur , 
ratio efficit metri : nam cum in eo ultima sit longa , addita 'er' 
syllaba brevis fit , ut 'audiri audirier' . 
tu secreta sine arbitris : et est bona elocutio rem loci 
vel temporis ad personam transferre , ut 'nocturnus venit' , 'secretus 
fecit' . 
pyram sub specie sacrificii praeparat morti exequias . 
et arma gladium dicit abusive ; 
nam ait paulo post 
ensemque relictum : proprie enim arma sunt quae armos 
tegunt , hoc est scutum , quod Graecis [solum] o(/plon dicitur , cum cetera 
sua nomina habeant : unde ipse ait at Lausum socii exanimem 
super arma ferebant . 
sed hic ideo generaliter 'arma' nominavit , 
ne mentione solius gladii consilium proderetur . 
impius qui gladium reliquit furenti . 
hoc autem tractum 
est de Homero , qui dicit gladium Aiaci datum ab Hectore et Hectori 
ab Aiace balteum , quae eis exitio fuerunt : nam alter tractus 
est balteo , alter se donato telo interemit . 
exuvias vestes Aeneae , 
quem hostem dixerat supra i soror , atque hostem supplex 
adfare superbum , item dulces exuviae . 
lectvmque 
ivgalem eleganter etiam in morte perseverat in amore , et quatenus 
potest Aeneae se coniungit , si uno igne cum eius concremetur exuviis . 
quo perii propter extinctum pudorem . 
super imponas 
quidam 'imponant' legunt , scilicet famulae . 
abolere nefandi a memoria 
tollere , ut paulatim abolere Sychaeum . 
ivvat monstratque sacerdos et 'iuvat' sumfe/rei , hoc est et 
voluntas mihi est , et sacerdos hoc praecipit . 
'que' autem pro 'enim' 
posuit . 
haec effata silet subitum silentium imperfectam orationem 
ex perturbatione mentis ostendit . 
pallor simul occupat ora scilicet ex 
conscientia cogitatae mortis . 
novis pro inusitatis et malis et per hoc magicis. praetexere 
autem praevelare , abscondere . 
et est antistrophe , funeribus 
nova sacra praetexere : ergo hoc dicit , Anna non arbitratur sub obtentu 
sacrificiorum pompam funeri praeparari . 
tantos furores quantos cogitabat Dido . 
graviora timet quam morte sychaei aut 'quam' detrahimus , 
et stat elocutio : aut subaudimus 'graviora timet posse 
contingere' , hoc est quae vel fecit , vel passa est Dido . 
at regina pyra notatus est hic versus : vitiosa est enim 
elocutio quae habet exitus similes , licet sit casuum dissimilitudo . 
intenditque locum sertis 'intendit' inligat , ut 
et stuppea vincula collo intendunt , et est hypallage : est enim 
'intendit serta per locum' , hoc est aut a pariete in parietem ligat , 
quod est extensis sertis locum replet : quasi serta per locum tendit . 
funerea cupresso . 
Romani moris fuit propter caerimonias 
scarorum , quibus populus Romanus obstrictus erat , ut potissimum cupressus , 
quae excisa renasci non solet , in vestibulo mortui poneretur , 
ne quis inprudens funestam domum rem divinam facturus introeat et quasi 
attaminatus suscepta peragere non possit : hinc ergo 'funerea' cupresso : 
nam et supra dicta ligna ad funus pertinent , ut procumbunt 
piceae sonat icta securibus ilex . 
effigiemque toro locat imaginem scilicet Aeneae , quia 
solent magi effigies eorum facere , propter quos carmen instituunt , ut in 
bucolicis limus ut hic durescit et haec ut cera liquescit 
et terque haec altaria circum effigiem duco . 
Horatius 
lanea effigies erat , altera cerea . 
et bene exprimitur amoris 
adfectus , quod etiam in morte amati imagini volebat esse coniuncta , 
ut paulo post natumque patremque cum genere 
extinxem , memet super ipsa dedissem . 
havd ignara futuri 
id est memor suae dispositionis . 
stant arae circum aut sunt , aut circumstant . 
crines effusa 
crines effusos habens , ut picti scuta Labici . 
sacerdos quaeritur a quibusdam , quae sit haec sacerdos , quia illam accipi 
volunt , quae supra dicta est tamquam ficta a Didone : ergo hanc 
adhibitam ad tempus huius officii sacerdotem volunt . 
ter centum tonat ore deos non 'tercentum deos' , sed 
tonat ter centum numina Hecates : unde et Hecate dicta est e(kato\n , 
id est centum , potestates habens . 
'tonat' autem perite dixit ; 
in 
aliquibus enim sacris imitabantur tonitrua , sed praecipue in Hecatae . 
aut 'tonat' clara voce et cum fiducia invocat . 
erebum inferorum 
profunditatem . 
tergeminamque hecaten quidam Hecaten dictam esse tradunt , 
quod eadem et Diana sit et Proserpina , a)po\ tw=n e(kate/rwn : vel quod 
Apollinis soror sit , qui est e(kathbo/los . 
sed secundum Hesiodum Hecate 
Persi Titanis et Asteriae filia est , Diana Iovis et Latonae , Persephone 
Iovis et Cereris , quam genealogiam posteriores confuderunt . 
tria virginis ora dianae iteratio est : Lunae , Dianae , Proserpinae . 
et cum super terras est , creditur esse Luna ; 
cum in terris , Diana ; 
cum sub terris , Proserpina . 
quibusdam ideo triplicem placet , quia Luna 
tres figuras habet , prima tamquam #209 , sequens tamquam #1125 , quinta 
decima tamquam #1126 . 
non nulli eandem Lucinam , Dianam , Hecaten appellant 
ideo , quia uni deae tres adsignant potestates nascendi valendi 
moriendi : et quidem nascendi Lucinam deam esse dicunt , valendi Dianam , 
moriendi Hecaten : ob quam triplicem potestatem triformem eam 
triplicemque finxerunt , cuius in triviis templa ideo struxerunt . 
simulatos fontis averni in sacris , ut supra 
diximus , quae exhiberi non poterant simulabantur , et erant pro veris . 
bene autem de Averno , per quem descensus ad inferos dicitur . 
falcibus et messae ad lunam quaeruntur aenis herbae 
enim aut pro lunae ratione tolluntur ; 
aut in quas despumaverit 
luna , sicut Lucanus donec subpositas propius despumet 
in herbas (6.506) : nec omnes eodem modo : unde perite et 'aenis falcibus' 
dixit , quia aliae velluntur , aliae inciduntur : et 'ad lunam' 
non ad noctem , sed ad lunae observationem . 
'pubentes' autem 
ideo , quia aliae siccae , aliae viridiores leguntur . 
et sciendum inter 
homines et herbas esse reciprocam translationem : sic enim 'pubentem 
herbam' dicimus , quemadmodum 'florem aetatis' . 
nigri cum lacte veneni 'nigri' aut noxii , quia nigri 
fiunt homines post venenum : aut certe illud est , quia sunt herbae 
'nigri lactis' , id est suci . 
dicunt autem per periphrasin agreste 
papaver significari . 
et matri praereptus amor secundum Plinium qui dicit 
in naturali historia , pullos equinos habere in fronte 
quandam carnem , quam eis statim natis adimit mater : quam si quis 
forte praeripuerit , odit pullum et lac ei denegat . 
Iuvenalis 
cui totam tremuli frontem Caesonia pulli infudit . 
et 
merito suspicantur amorem creari ex carne , sine qua mater non 
alit ex se creatum . 
Theocritus i(ppomane/s virgulti genus 
dicit . 
ipsa mola id est farre et sale , quam molam salsam a 
molendo appellant . 
ordo autem est : ipsa Dido mola et piis manibus , 
id est puris , deos testatur . 
et bene 'ipsa' , quia supra de sacerdote 
erat locuta . 
unum exuta pedem quia id agitur , ut et ista solvatur et 
inplicetur Aeneas . 
unum e. p.] solent enim et resolutoria sacrificia 
ab aruspicibus fieri . 
et <ad> 
Iunonis Lucinae sacra non licet accedere , nisi 
solutis nodis. in veste recincta quia , ut supra diximus , in 
sacris nihil solet esse religatum , praecipue eius , quae amore vult 
solvi . 
sane flaminicae non licebat neque calceos , neque soleas morticinas 
habere : morticinae autem dicuntur quae de pecudibus sua sponte 
mortuis fiebant : neque supra genu succinctam esse , quod hic vult tangere 
'unum exuta pedem vinclis in veste recincta' non sublata , sed 
summissa : nam sic est dictum 'recincta' , ut resoluta , ut remissa . 
testatur moritura deos quidam hic 'testatur' pro 'obtestatur' 
accipiunt. conscia fati sidera id est planetas , in quibus fatorum 
ratio continetur . 
an 'conscia fati sui testatur sidera' , ut constantia 
eius appareat mori volentis : ergo 'fati sui' , id est mortis . 
si quod non aequo foedere amantis curae numen 
habet ordo est : tunc numen precatur , si quod curae habet amantes 
non aequo foedere : 'si quod' autem bene dubitat , utrum etiam 
res malae habeant praepositas potestates . 
sensus autem hic est : 
[aut] ')*ante/rwta invocat , contrarium Cupidini , qui amores resolvit , aut 
certe cui curae est iniquus amor , scilicet ut inplicet non amantem . 
si quod n. a. f. a. c. n. h.] [nam et] amatoribus praeesse dicuntur 
*)/erws *)ante/rws *luse/rws . 
non nulli Nemesin significari putant . 
haec etiam Athenis coli dicitur . 
ivstumque memorque 'iustum' ad iudicandum , ut expugnetur 
qui est causa discordiae : 'memor' ad vindicandum . 
et 'memor' 
ideo neutro genere , quia 'numen' dixerat . 
nox erat protenditur ista descriptio ad exaggerationem 
vigiliarum Didonis . 
silvaeque secundum eos qui dicunt omnia quae crescunt 
animalia esse . 
aequora elementa etiam animalia esse voluerunt : unde 
est in septimo aethera mulcebant cantu . 
medio volvvntvr 
sidera lapsu noctem describit per sidera , hoc est cum medium cursum 
tenent sidera , quae orta sunt . 
tacet ager ea quae in agris sunt . 
pictaeque volucres 
uno verbo multos et varios colores avium demonstravit : pictura enim 
ex multis coloribus constat . 
at non infelix animi antithesis , ut at non qua Scythiae 
gentes . 
et figuratius est 'animi' , quam si 'animo' diceret , ut 
o praestans animi iuvenis . 
oculisve aut pectore noctem accipit quia potest aliud 
esse sine alio , ut si quis dormiens mente turbetur . 
resurgens saevit amor gravior enim est cum resurgit : 
et est sententia quasi generalis . 
fluctvat aestu metaphora amoris . 
adeo scilicet furuit : ut in hoc proposito permaneret vitandae 
sine dubio lucis . 
insistit secumque ita corde volutat aut 
insistit volutare : aut insistit proposito moriendi . 
Plautus tamen ita 
ait hunc sermonem institi . 
en quid ago ? ? 'en' ecce : et quasi demonstrantis particula 
est , per quam intellegimus eam multa cogitasse et sic prorupisse 
'ecce , quid actura sum' ? 
est autem comicum principium , 
nec incongrue amatrici datum . 
sic Terentius quid igitur faciam ? 
nam haec coniunctio multa eum cogitasse significat . 
rursus duo 
significat : frequenter 'iterum' , raro 'vicissim' , id est mutuo , ut hoc 
loco . 
alii hoc loco 'rursus' pro 'similiter' accipiunt , ut sit : ergo ego 
similiter rogabo eos , sicut me illi antea rogaverunt . 
nomadumque petam invidia a personis : petam mulier et 
regina nomadas , id est vagos . 
maritos futuros scilicet . 
est autem elocutio 'dedignor 
illam rem' . 
iliacas igitur classes sic intulit , quasi si illud non fecerit , 
hoc necessario consequatur. vltima ivssa 'ultima' deterrima , an 
superba . 
et aut intellegimus Aeneam ei obtulisse navigandi facultatem : 
aut 'Teucrum iussa' non quae ipsi iusserant , sed quae eis a 
Iove iussa sunt , ut naviget , haec summa est . 
alii ke/leuma : 
unde iubere keleu/ein dicitur Graece . 
quiane †re vera : et est una pars orationis . 
bene pro qualitatis adverbio intellegendum est. stat 
permanet . 
quis me autem fac velle sinet ? ? ordo est : fac me autem 
velle , quis sinet ? 
ratibusve superbis vel magnis et altis ; 
vel in quibus 
superbi navigaturi sunt , hoc est qui me tanto contemptu deserunt . 
invisam quae sic contemni et relinqui mereor . 
laomedonteae nunc fraudulentae . 
nautas non Troianos : nam iniuriose dixit 'nautas' , id 
est adsuetos laboribus . 
ovantes laetantes . 
abusive : nam proprie 
ovatio est minor triumphus . 
qui enim ovationem meretur , et 
uno equo utitur et a plebeis , vel ab equitibus Romanis deducitur 
ad Capitolium et de ovibus sacrificat , unde et ovatio dicta : qui 
autem triumphat , albis equis utitur quattuor et senatu praeeunte 
in Capitolio de tauris sacrificat . 
et bene duo diversa posuit 'fuga' 
et 'ovantes' , ut gravius esset cum his qui ovarent ire fugientem . 
inferar ut infert se saeptus nebula. vix 
urbe revelli aut mox , id est paulo ante , ut vix e conspectu : 
aut re vera 'vix' , ut diximus supra : nam nulla 
ratione dimitterent patriam , nisi eos aut odium Pygmalionis coegisset , 
aut timor , ut conveniunt quibus aut odium crudele 
tyranni , aut metus acer erat . 
quin morere 'quin' immo . 
et bene omnis eius intentio 
tendit ad mortem : nam si procos rogare turpe est , solam sequi inpossibile 
et inhonestum , Tyrios trahere difficile , sola mors superest . 
ferroque averte dolorem hoc secundum eos dixit , qui cum aliquid 
inpulsu animi constituerint , voluntatis suae rationem adhibere conantur . 
ergo et haec quasi rationem adprobat quod furore paulo ante decreverat . 
tu lacrimis evicta meis bene totum ei inputat , sed 
cum excusatione : quae Aeneae nuptias suasit , sed 'victa lacrimis' , 
ut sinum lacrimis inplevit obortis . 
Anna refert . 
tu prima furentem Urbanus hoc dividit , licet alii iungant , et 
vult hunc esse sensum : tu persuasisti ut nuberem , victa lacrimis 
meis , tu etiam nunc me his oneras malis : nam me olim occidissem , 
nisi te deserere formidarem . 
obicis hosti 'ob' naturaliter brevis est , sicut et 're' et 
'ad' ; 
sed plerumque producuntur hac ratione : obicio , reicio , adicio 
'i' habent vocalem sequentem , quae per declinationem potest in 
consonantis formam transire , ut obieci , reieci . 
ergo etiam ante 
quam transeat , interdum fungitur officio consonantis et praecedentem 
longam facit . 
hosti ad eventum referendum . 
non licvit quia aliud volebat et aliud factum est , sicut solent 
dicere quibus aliter conata succedunt . 
thalami expertem non 
omnino , sed post Sychaeum . 
sine crimine ut supra potui 
succumbere culpae . 
more ferae Plinius in naturali historia dicit , lyncas 
post amissos coniuges aliis non iungi . 
multi 'fere' adverbium volunt , 
ut sit sensus : more scilicet , quo iam viduitatem ferre consueverat . 
crimen autem bene , ut supra potui succumbere 
culpae . 
sychaeo pro Sychaeio : vel 'promissa Sychaeo , non servata 
cineri' . 
pectore questus id est pectus questibus . 
certus evndi indubitabiliter profecturus . 
carpebat somnos hoc est quod et paulo post culpat 
Mercurius , dicens 'nate dea , potes hoc sub casu ducere somnos ? ' 
sed excusatur his rebus : nam et certus eundi fuerat , et rite cuncta 
praeparaverat : aut certe prooeconomia est , ut possit videre Mercurium . 
rite recte et ex ordine compositis . 
et diligenter virum 
strenuum non ante facit requiescere , quam rite omnia paravisset . 
forma dei bene non 'deus' , sed 'forma' : raro enim numina 
sicut sunt possunt videri , unde et sequitur 'vultu redeuntis 
eodem' : nam licet 'redeuntis' dicat , id est eius qui possit agnosci , 
tamen non 'faciem' dicit , sed 'vultum' , qui potest saepe mutari . 
eodem 'o' semper longum est , quia 'eodem' ablativus est semper ; 
'eadem' autem et producit et corripit : nam et nominativus 
est , ut 'eadem mulier fecit' , et ablativus , ut 'eadem faciente muliere' . 
visa monere est et bene 'visa' : non enim re vera est . 
omnia mercurio similis aliud enim est idem esse , aliud 
simile esse : ergo non est certus Aeneas . 
et a toto transit ad partes , 
ut omnia magna , pes etiam. vocemque duo o(moiote/leuta : et 
est versus hypermetrus . 
'vocem' autem ideo , quia orationis est deus . 
Horatius Mercuri facunde . 
coloremque et crines flavos ideo 
et perustus et flavus Mercurius introducitur , quia satis vicinus est 
soli praeter ceteras stellas . 
et membra decora ivventae quia palaestrae deus est . 
Horatius catus et decorae more palaestrae . 
'iuventae' autem 
'aetatis' , a iuventa . 
sane figura est 'similis membra , vocem , colorem' . 
nate dea modo generis commemoratio non ad laudem pertinet , 
sed obiurgatio cessantis est . 
circumstent pro circumstatura sint . 
demens inprobat eius sensum , qui nec videat , nec audiat . 
zephyros ventos : de Africa enim zephyro navigare non poterat . 
nefas in pectore versat ne non timeret amatricem , 
bene addidit 'certa mori' . 
item 'varium et mutabile semper 
femina' . 
et est dubitatio quos dolos vel quod nefas : an sibi nefas , 
quia sua manu peritura erat , an sorori dolos , quibus eam fallebat : 
utrumque in Aeneam , ut postea ait non potui abreptum divellere 
corpus et cetera : nam omnia , sicut dictum est , sequens versus 
confirmat 'certa mori' , ut sibi mortem excogitet , in Aeneam iras moliatur . 
et 'certa mori' figurate , certo ut moriatur . 
varioque irarum fluctvat aestu hoc fidem facit posse fieri 
quod metuendum praedicabat . 
praeceps festinus . 
praecipitare pro 'praecipitandi' . 
trabibus vel navibus vel remis , ut vastumque 
cava trabe currimus aequor . 
conlucere faces propter 'ferte citi flammas' : 
vel propter funus . 
fervere a verbo 'fervo , fervis , fervit' . 
heia age hoc loco per au)/chsin figuram adhortationem implevit : 
nam eandem rem secundo dixit 'heia age' , cum 'heia' saepe 
'age' significet . 
varium et mutabile semper haec , sicut supra dictum 
est , obiectio est : sed amat . 
nocti se inmiscvit atrae hoc ad visum somniantis referendum 
est , id est in noctem se miscuit . 
et 'noctem' pro tenebris posuit , 
per quod apparet eum in claro lumine fuisse , cum loqueretur . 
umbris ut supra forma dei : vel 'umbris' terroribus . 
corripit e somno corpus omen est futurae tempestatis . 
praecipites ut supra Mercurius 'non fugis hinc 
praeceps ? ' sane non nulli ita distingunt 'sociosque fatigat praecipites' , 
ut adlocutio hinc videatur incipere 'vigilate viri et considite transtris' . 
et est usitata figura 'fatigat et praecipites facit' . 
fatigat cum clamore 
increpat , ut undique collecti coeunt Martemque 
fatigant . 
viri habet haec commemoratio multum adhortationis , ut 
alibi festinate viri . 
transtris pro 'in transtris' . 
citi celeres . 
festinare fugam antique , ut tum iussa Sibyllae , 
haud mora , festinant . 
incidere funes hoc ad significandam 
rem festinantis pertinet , id est non 'solvere' , sed 'incidere' . 
ecce iterum stimulat phantasia est ad sociorum terrorem : 
sic in sexto deus , ecce deus . 
an 'iterum' qui prius 
advenerat , cum ait 'tu nunc Carthaginis altae'. sancte deorum 
emphasis , quasi adhuc praesens deus urgeat navigare . 
et aut distinguendum 
'sancte' , aut 'sancte deorum' secundum Ennium dixit respondit 
Iuno Saturnia sancta dearum . 
quisquis es atqui supra dixit 'omnia Mercurio 
similis' . 
sed sciendum est secundum Tullium in libris de deorum 
natura tres esse Mercurios : superum , terrenum , inferum . 
ergo 'quisquis es' aut quicumque de tribus : quamvis alii nec 
unius potestatis , nec unius nominis , nec unius vultus volunt esse Mercurium : 
an quia deorum vera nomina nemo novit : aut certe ad Iovem spectat , 
id est 'quisquis es' qui praecipis : ut in nono quisquis in 
arma vocas , cum Irin vidisset , id est quicumque Irin misisti . 
plane illud occurrit , quod ait 'deus aethere missus ab alto' , 
ubi et Iovem conplectitur et supernum Mercurium . 
sed potest et 
hoc loco ut diximus quasi phantasiam facere propter socios , et 
'quisquis es' ideo dicere , quia , licet viderit , non tamen re vera novit 
esse Mercurium : unde ait supra et 'formam' et 'vultum' 
et 'visa monere est' . 
vel 'quisquis es' secundum pontificum morem 
qui sic precantur Iuppiter omnipotens , vel quo alio te nomine 
appellari volueris . 
non nulli tamen quattuor Mercurios tradunt , 
unum Caeli et Diei filium , amatorem Proserpinae , alterum Liberi patris 
et Proserpinae filium , tertium Iovis et Maiae , quartum Cyllenii 
filium , cuius mater non proditur , a quo Argus clam occisus est , qui 
hoc metu in Aegyptum profugit et ibi invenisse primum disciplinam 
litterarum et numerorum dicitur : qui lingua Aegyptiorum *q*e*u*q appellatur , 
de cuius nomine etiam mensis dictus est. iterum paremus 
quia iam semel paruerat praeparatione navigiorum . 
et sidera caelo dextra feras 'dextra' prospera . 
et 
'sidera' hoc est ventos , qui ex ortu siderum aut mites et prosperi , 
aut turbulenti et adversi sunt . 
sic in georgicis praeterea 
tam sunt arcturi sidera nobis : nec enim 'sidera' dicit re vera , 
cum arcturus una sit stella : ergo 'dextra sidera' ventos vel tempora . 
fulmineum quidam fulgentem accipiunt . 
strictoque videtur 
abundare 'stricto' , cum dixerit 'vaginaque eripit ensem' . 
idem pro eo quod est unus , ut rex Iuppiter 
omnibus idem . 
rapiuntque num ancoras ? 
rvuntque ipsi ruunt , 
id est cum impetu festinant . 
litora deservere mira descriptio festinationis . 
torquent spumas ita enim remus agitur , ut fluctus torqueatur . 
prima aurora designatio temporis est , non diei descriptio : 
unde infert 'ut primum albescere lucem vidit' . 
sic in duodecimo 
cum primum crastina caelo puniceis invecta rotis 
Aurora rubebit . 
et bene hanc primum inducit vidisse crepusculum , 
quae quasi amatrix tota vigilaverat nocte . 
sic in bucolicis 
de amatore nascere praeque diem veniens age Lucifer 
almum . 
novo lumine aut recenti , aut secundum Epicureos , 
qui stulte solem de atomis dicunt constare et cum die nasci , cum 
die perire . 
tithoni cubile Tithonus frater Laomedontis fuit : hunc 
Aurora adamatum in caelum levavit , quem longinquitas vitae in 
cicadam convertit : Horatius longa Tithonum minuit senectus . 
speculis quas utique in sua regia habuit. albescere 
lucem hypallage est : luce enim albescunt omnia , non lux albescit . 
aequatis velis feliciter plenis , sine motu aliquo , ut 
aequatae spirant aurae . 
et hoc ad dolorem pertinet reginae . 
vacvos sensit sine remige portus potest hysteroproteron esse , 
ut prius sentire debuerit . 
pectus percussa pectus percussum habens . 
pro ivppiter aut irascentis exclamatio est , ut in Terentio 
pro supreme Iuppiter : aut certe testatur Iovem , quem in Aeneae 
invocavit adventu , ut Iuppiter hospitibus nam te dare 
iura loquuntur . 
ibit et inluserit hoc est 'ibit et inludet' , tempus pro 
tempore : et sic dixit ut certantque inludere capto . 
non arma expedient ? ? furentis haec verba sunt , ut ipsa 
paulo post 'quae mentem insania mutat ? ' ; 
nam haec a sana 
non procedunt , ut imperet absentibus , ut 'ite ferte tela' , cum sola 
sit . 
totaque ex urbe magna emphasis quod ait 'tota' . 
navalibus de navalibus , ubi stant naves . 
aut ubi sum numquid in coetu sum ? 
quae mentem insania 
mutat pervertit . 
et bene ei ex parte furentis datur oratio , ut 
'date tela' , ex parte retinentis mentem , ut 'quae mentem insania mutat ? ' . 
cum sceptra dabas ut vultis et his mecum 
pariter considere regnis , et alibi , ac dominum Aenean 
in regna recepit . 
fidesque subaudi 'en' etiam in sequentibus : aut certe , 
hic est quem dicunt portare deos . 
sane 'en' nominativo melius 
iungitur , ut en Priamus . 
quem secum patrios et reliqua . 
quidam in utroque versu 
pro 'quem' legunt <'qui'> , ut sit vetus figura per ellipsin : ubi sunt qui 
aiunt patrios penates portasse et parentem umeris subisse ? 
sane hic 
'subisse' iuxta praesentem usum accusativo iunxit , cum alibi antique 
dativo usus sit , ut subeunt luco et muroque 
subibant . 
confectum ut e contrario integer aevi . 
non potvi abreptum et reliqua . 
hoc est non mihi subvenit : 
nam cur non poterat in regno ? 
ipsum ascanium aut qui est causa navigationis , ut 
quem regno Hesperiae fraudo et fatalibus arvis ; 
aut ad patris 
dolorem , ut qui nati coram me cernere letum 
fecisti . 
epulandum ponere quod fecit Procne occiso Ity filio 
propter stuprum sororis . 
in castra tulissem classes dixit castra , ut nos 
castra movemus : nam sequitur 'inplessemque foros flammis' . 
foros tabulata navium , ab eo quod incessus ferant : et 
est generis masculini , numeri tantum pluralis . 
cum genere extinxem utrum omne genus , an morte 
Aeneae et Ascanii , quoniam illis extinctis interitura gens omnis esset . 
et est syncope 'extinxem' pro 'extinxissem' . 
memet super ipsa 
dedissem satis amatorie . 
sane 'sese' cum dicimus ultima syllaba producitur , 
ut Vergilius seseque in bella remittant ; 
at 
vero cum proferimus 'memet' et 'tute' , ultimae breves sunt : Lucretius 
utrumque simul tutemet a nobis iam quovis tempore 
vatum . 
quas particulas volunt non nulli significare quiddam , ut sit 
'memet' me ipsum , 'tute' tu ipse . 
alii autem , quod magis sequendum 
est , excrementa comici leporis existimant : nam Terentius dicit tutemet 
mirabere , id est tu . 
sol iam utitur inprecationibus , hoc est devotionibus : 
unde et 'devotor' et 'devotrix' dicitur qui inprecatur . 
non autem 
'terrarum flammis' , sed 'opera terrarum' . 
et bene invocat Solem , 
cui supra per numen Liberi sacrificavit . 
interpres curarum aut quas patior , id est mearum curarum : 
aut generaliter curarum coniugalium interpres , hoc est media 
et conciliatrix : Cicero quique interpretes corrumpendi 
iudicii solent esse , id est medii . 
alii 'interpres' testis , iudex , arbitra 
accipiunt . 
sane 'interpres' quid sit secundum veteres ipse exposuit 
dicendo 'conscia' : veteres enim interpretem conscium et auctorem 
dicebant : Plautus in Milite quae mihi condicio nova et 
luculenta offertur per te interpretem (Mil . 
951-952) . 
idem in Curculione 
quod te praesente hic egit teque interprete (Cur . 
434). conscia 
ivno siluit rem turpem : sic supra et pronuba Iuno . 
aut 
invocat Iunonem , cum nuptiae sint quae violatae sunt . 
nocturnis non triviis nocturnis , sed per nocturnum tempus . 
sacra enim Hecatae in triviis frequentantur per noctem . 
ideo 
autem Hecaten invocat , quasi quae tanti matrimonium fecerit , ut sperneret 
matrem. vlulata per urbes Proserpinam raptam a Dite 
patre Ceres cum incensis faculis per orbem terrarum requireret , per 
trivia eam vel quadrivia vocabat clamoribus . 
unde permansit in 
eius sacris , ut certis diebus per compita a matronis exerceatur ululatus , 
sicut in Isidis sacris , ubi est imitatio inventi Osiridis , quem 
dilaniatum a Typhone eius fratre uxor Isis per totum orbem requisisse 
narratur : Iuvenalis plangentis populi currit 
derisor Anubis . 
Hecaten autem causa invocat ultionis . 
unde 
etiam furias vocat , sed usurpative modo diras dixit : nam 'dirae' 
in caelo sunt , ut dicuntur geminae pestes cognomine 
dirae : 'furiae' in terris , 'eumenides' apud inferos : unde et tres 
esse dicuntur . 
sed haec nomina confundunt poetae . 
'ultrix' vero , 
hoc est Tisiphone : nam Graece ti/sis ultio dicitur . 
'ululata' autem 
pro 'ululatu quaesita' . 
et est participium sine verbo , ut 'regnata' . 
di morientis elissae aut manes dicit : unde est 
vos o mihi manes este boni : quoniam superis adversa 
voluntas : aut certe a)nairetikou\s dicit , id est Martem et Saturnum , 
qui intercidunt vitae rationem , si radiis suis ortum geniturae 
pulsaverint : Horatius te Iovis impio tutela Saturno refulgens 
eripuit volucresque fati tardavit alas . 
et bene 'tardavit' , 
quia necessitas fati impediri potest , non penitus eludi : sic Vergilius 
nec fata vetabant stare decemque alios Priamum 
superesse per annos . 
quidam hoc quod dicit 'di morientis 
Elissae' secundum eos tradunt , qui dicunt habere nos singulos deos 
nostros , ut nec di texere Cupencum , Aenea veniente , 
sui . 
accipite audite. meritumque malis advertite numen 
quod mali merentur . 
avdite preces inprecationes dicit : nam non sunt preces , 
ut paulo post 'inprecor arma armis' . 
infandum caput etiam in inprecatione nomen eius detestatur . 
adnare verbum familiae naufragio , ut in primo huc 
pauci vestris adnavimus oris , id est per tempestatem venimus . 
et bono colore futura praedicit , quemadmodum Homerus , qui morituros 
divinantes frequenter inducit . 
fata iovis poscunt 'fata' dicta , id est Iovis voluntas : 
hic ergo participium est , non nomen . 
terminus haeret si hoc 
est inmutabile . 
avdacis populi id est Rutulorum , sicut semper inducuntur : 
alibi audacis Rutuli ad muros . 
et quidam volunt 
'audacem' apud Vergilium dici fortem quem fortuna non sequitur , 
ut audax quos rumpere Pallas et alibi at 
non audaci Turno . 
vexatus hoc loco 'graviter vastatus' . 
finibus extorris extra suas terras remotus , sicut extra 
solum 'exul' . 
et significat quando Euandri et Tarchonis petivit 
auxilium . 
complexv avulsus ivli quia scit quam sit carus patri 
Ascanius . 
avxilium imploret sicut dictum est , ab Euandro et 
Tuscis . 
indigna svorum funera aut indignorum , aut crudelia et 
magna , sicut veteres dicebant : 'suorum' autem Pallantis dicit et ceterorum . 
pacis iniquae ut supra diximus , propter perditam 
linguam , habitum , nomen , quae solet victor inponere , sicut in XII . 
postulat Iuno . 
sed cadat ante diem Cato dicit iuxta Laurolavinium 
cum Aeneae socii praedas agerent , proelium commissum , in quo 
Latinus occisus est , fugit Turnus : et Mezentii auxilio conparato 
renovavit proelium , quo victus quidem est ab Aenea ; 
qui tamen 
[Aeneas] in ipso proelio non conparuit . 
Ascanius vero postea Mezentium 
interemit . 
alii dicunt quod victor Aeneas cum sacrificaret 
super Numicum fluvium lapsus est , et eius nec cadaver inventum 
est : unde dicit 'mediaque inhumatus harena' . 
postea dictus est 
inter deos receptus . 
quidam eum cum adversum Aborigines pugnaret , 
†extanginem dicunt repertum. 'ante diem' autem , ante fati necessitatem : 
et bene quod passura est optat Aeneae , ut ipse sed 
misera ante diem . 
media ignota . 
haec precor id est sicut supra dictum est , inprecor. cum 
sanguine fundo quasi inprecationes ipsas suo consecraret cruore . 
tum vos o Tyrii non sunt mandata , sed inprecationes , 
ut dissentiant omnibus rebus , sicut et factum est . 
nam si mandata 
sunt , quomodo 'genus futurum' ? 
exercete id est fatigate . 
†populi aut populorum aut populis , ut Afris quoque . 
nec foedera sunto [pro sunt et sint] quia rupta sunt tertio . 
'sunto' autem id est sint : et fit propter metrum addita 'o' tertiae 
personae numeri pluralis modi indicativi , ut 'amanto' amant , 'docento' 
docent , 'legunto' legunt , 'nutriunto' nutriunt . 
Urbanus dicit , 
verbo eum iuris usum propter odia hereditaria . 
exoriare exoriatur : et ostendit Hannibalem . 
ex ossibus 
secundum Anaxagoran , qui homoeomerian dicit , id est omnium 
membrorum similitudinem , esse in rebus creandis [id est] ex ossibus , 
ex sanguine , ex medullis : nam omnia pro parte sui transeunt 
in procreationem . 
Lucretius nunc ad Anaxagorae veniamus 
homoeomerian . 
sane Punici ex ossibus dicunt oriri posteros , 
quos nos ex sanguine . 
an quia post longum tempus nascetur Hannibal , 
ideo 'ex ossibus' posuit ? 
face dardanios incendiis urbium Italarum . 
ferroque exercituum 
caedibus . 
sequare pro 'sequere' . 
nunc olim modo 'olim' futuri temporis : et quidam separant 
pronuntiantes , ut sit 'nunc' modo , 'olim' postea , quasi dicat 'vel nunc 
vel olim , quocumque dabunt se tempore vires' , quia quotienscumque 
valuerunt Poeni bella renovaverunt : nam ideo ait 'pugnent ipsique 
nepotesque' . 
litora litoribus contraria aut quia in foedere cautum fuit , 
ut neque Romani ad litora Carthaginiensium accederent , neque Carthaginienses 
ad litora Romanorum : aut potest propter bella navalia 
accipi inter Romanos et Afros gesta. fluctibus undas inprecor 
[post et] propter illud quod in foederibus similiter cautum est , ut 
Corsica esset media inter Romanos et Carthaginienses . 
pugnent ipsique nepotes potest et ad civile bellum 
referri . 
breviter festinatione mortis : simul nectit causam morarum 
et ipsi et sorori . 
barcen hoc cognomen familiae Hannibalis 
fuit . 
patria antiqua hoc est Tyros , quae ante eius patria fuit . 
huc siste huc adduc , ut et cum grege sistit ad 
aram . 
hinc et 'sistatur' dicimus , id est adducatur : nam 'stare' 
aliud est . 
nec aliter possumus dicere , quam 'sta hic' , 'siste huc' . 
fallit autem plerumque verbi similitudo , quia dicimus 'sto' et 'sisto' , 
cum diversa significent . 
corpus properet f. s. l. bona est industria hoc loco , quia cum 
moram velit fieri , ea loquitur , ut festinare videatur. spargere 
lympha sacrificantes diis inferis aspergebantur aqua , ut 
spargens rore levi et ramo felicis olivae ; 
superis abluebantur , 
ut donec me flumine vivo abluero : modo autem inferis 
sacrificat , ut 'sacra Iovi Stygio' . 
monstrata vel quae ipsa monstravi , vel quae sacerdos . 
piacula purgationes : alias sacrilegia . 
sic veniat quemadmodum praeceptum est : ne praemitteret 
aut praecederet . 
tege corona , ut et ipsa tardaret . 
sacra 'sacrum' est quod ad deos pertinet , 'profanum' quod 
ad homines. iovi stygio hoc est Plutoni . 
et sciendum Stoicos 
dicere unum esse deum , cui nomina variantur pro actibus et officiis . 
unde etiam duplicis sexus numina esse dicuntur , ut cum in 
actu sunt , mares sint ; 
feminae , cum patiendi habent naturam : unde 
est coniugis in gremium laetae descendit . 
ab actibus autem 
vocantur , ut 'Iuppiter' iuvans pater ; 
'Mercurius' quod mercibus 
praeest ; 
'Liber' a libertate . 
sic ergo et modo Iovem Stygium dicit 
inferis sacrificatura , ut alibi Iunoni infernae dictus 
sacer . 
hinc et Iovis oratio caelicolae mea membra dei quos 
nostra potestas officiis divisa facit . 
quae rite incepta 
paravi ordo est : sacra quae paravi , animus est rite perficere . 
perficere est animus mire : quamdiu enim Aeneas praesens 
erat non omnino desperans trahebat exitium. curis utrum amoribus , 
an rei susceptae ? . 
dardaniique rogum capitis in quo eius imago fuerat . 
et bene suum rogum illius dicit , ne suspicionem faciat . 
permittere 
flammae incendere . 
studio anili aut pro aetatis possibilitate : aut pro industria 
qua utuntur aniculae : aut pro voluntate obsequendi . 
alii 'celebrabat' 
legunt , quia antiqui hoc verbum in velocitate ponebant . 
Accius 
celebri gradu gressum adcelerate . 
at trepida hoc est festina : nam moritura nihil timebat . 
trepida] festina , id est occasione vix data. coeptis inmanibus 
effera furiata saevis cogitationibus . 
'effera' autem nimis fera . 
sanguineam aciem more suo ostendit eam furentem vultu , 
gestu , voce . 
maculisque trementis interfusa genas hoc est trementes genas 
interfusas habens maculis. pallida morte futura aut pallidior , 
quam solent homines esse post mortem : aut 'pallida' omine mortis 
futurae . 
aut 'pallida' conscientia mortis futurae . 
furibunda furenti similis . 
sane quidam volunt , Vergilium 
ubique Didonis tamquam flaminicae facere mentionem : apud veteres 
autem flaminicam scalas plus tribus gradibus nisi Graecas scandere 
non licebat , ne ulla pars pedum eius crurumve subter conspiceretur , 
eoque nec pluribus gradibus sed tribus , ut in ascensu duplices nisus 
non paterentur extolli vestem aut nudari crura . 
nam ideo et Graecae 
scalae eliguntur , quia ita fabricantur , ut omni ex parte compagine tabularum 
clausae sint , ne aspectum ad corporis aliquam partem admittant . 
et sciendum siquid caeremoniis non fuerit observatum , piaculum 
admitti . 
hic autem piaculum admittitur , quod ipsa Dido ait 
'sacra Iovi Stygio' et reliqua : nam et supra ait 'magicas invitam' 
et reliqua . 
hoc vero loco plenius eam flaminicae ritum excessisse 
declarat , ubi de gradibus loquitur dicens 'interiora domus' et reliqua : 
neque enim potest esse altum quod tribus tantum gradibus conscenditur : 
unde apparet plures gradus a tribus fuisse , quod plenius de Anna 
subiunxit 'sic effata gradus evaserat altos' . 
non hos quaesitum munus in usus quem Aeneas non 
ad hunc usum reliquerat : et , ut supra diximus , secundum 
Homerum vertitur munus in perniciem . 
tale est in bucolicis 
hos illi , quod nec bene vertat , mittimus haedos . 
cubile cubandi locum dixit . 
et mente consilio . 
devsque sinebant aut Iuppiter qui Aeneam abscedere 
conpulit : aut amor , aut necessitas fati . 
vixi excusat vitae abruptionem , quia dicit Plato magna 
poena adfici animas eorum qui vitam ante tempus relinquunt . 
et quem dederat cursum fortuna peregi non natura , nec fatum . 
tribus enim humana vita continetur : natura , cui ultra centum et 
viginti solstitiales annos concessum non est ; 
fato , cui nonaginta 
anni , hoc est tres Saturni cursus , exitium creant , nisi forte aliarum 
stellarum benignitas etiam tertium eius superet cursum : fortuna , 
id est casu , qui ad omnia pertinet quae extrinsecus sunt , ut ad 
ruinam , incendia , naufragia . 
bene ergo dixit 'Fortuna' : sic Cicero 
in Philippicis multa mihi inminere videbantur praeter 
naturam praeterque fatum , id est gladii Antonii ex casu . 
magna cogitatione eorum qui me non viderunt , sed factis 
cognoverunt. sub terras ibit imago bene imaginem dixit : valde 
enim quaeritur apud philosophos , quid illud sit quod inferos petat . 
nam tribus constamus : anima , quae superna est et originem suam 
petit : corpore , quod in terra deficit : umbra , quam Lucretius sic definit , 
†'supra spoliatus lumine aer' . 
ergo umbra si ex corpore 
creatur , sine dubio perit cum eo , nec est quicquam reliquum de 
homine quod inferos petat . 
sed deprehenderunt esse quoddam simulacrum , 
quod ad nostri corporis effigiem fictum inferos petit : et est 
species corporea , quae non potest tangi , sicut ventus : hinc in sexto 
corpora viva nefas Stygia vectare carina . 
hanc autem 
rem etiam Homerus requirit simulacro Herculis apud inferos viso . 
et sciendum simulacra haec esse etiam eorum qui per apotheosin 
dii facti sunt : unde aut visi esse apud inferos aut illuc descendisse 
dicuntur . 
Horatius de Libero te vidit insons Cerberus aureo 
cornu decorum . 
sciendum tamen , abuti poetas et confuse vel simulacrum 
vel umbras dicere . 
urbem praeclaram statvi non est contrarium illi loco 
'pendent opera interrupta' : [quia illud ex persona poetae dictum 
est] nam licet paululum aliquid superesset , quantum ad ipsam pertinet 
fecerat : ut urbemque paratam , item paulo post 
urbemque tuam . 
et re vera civitati quid superest factis muris , 
templo posito et theatro , foro , senatu ? 
quibus adiunguntur etiam privatae 
aedes , ut pars optare locum , tecta et concludere 
sulco . 
mea moenia vidi a me facta : et pertinet ad adfectum , 
ut quam vestrae fecere manus . 
vlta virum puniendo eius interfectorem : nam ideo addidit 
'poenas inimico a fratre recepi' . 
et re vera nulla avari maior 
est poena , quam amittere pecuniam propter quam commiserat scelus . 
bene autem 'recepi' , quasi debitas , vel quod partem maximam civium 
sollicitavi . 
ergo hoc dicit : feci illud et illud : felix nimirum fuissem , 
si tantum Aeneas Carthaginem non veniret . 
alii haec quasi per 
interrogationem volunt accipi , ut nihil dicat esse perfectum : 'numquid 
urbem statui ? 
numquid ulta sum virum ? 
numquid a fratre 
poenas recepi ? 
felix tamen fuissem , si vel hoc tantum contingeret 
ut Carthaginem non veniret Aeneas' . 
et hanc varietatem gignit 
hic sermo 'tantum' : nam ad utrumque admittitur : tamen melior 
est sensus superior , quem non nulli sic exponunt propter 
'pendent opera interrupta' , ut ordo sit 'urbem praeclaram et mea 
moenia statui vidi , hoc est vidi dum statuerentur' . 
os inpressa toro adplicito ore ad lectulum : vel 'os' 
faciem : aut quasi amatrix , ut stratisque relictis incubat : 
aut certe quasi peritura insensibili rei dat sensum , et sic ad lectulum 
loquitur , ut ad hastam Turnus te Turni nunc 
dextra gerit , Mezentius ad equum Rhoebe diu , res 
siqua diu mortalibus ulla est . 
sic sic quasi interrogatio et responsio : et placet sic 
inultam perire , vel hoc genere mortis ? 
placet . 
et hoc eam se loco 
intellegimus percussisse : unde alii dicunt verba esse se ferientis . 
alii ita distinguunt 'sed moriamur ait' et sic post adiciunt 'sic iuvat 
ire sub umbras' , ut dubitaverit an inulta deberet mori , deinde ultionis 
difficultatem circumspiciens dixerit 'sic iuvat ire sub umbras' . 
havriat hunc oculis ignem aut videat omina tempestatis 
futurae , quia navigantibus malum omen est , si rogalis flamma videtur : 
aut certe satisfaciat suae crudelitati . 
ab alto a mari . 
dardanus pro Dardanius : Plautus natus Argis ex Argo 
patre (Am . 
98) : vel quod ipse Aeneas ante Dardanus dictus est . 
et nostrae 
secum ferat omina mortis ut Aeneas quoque per vim maturius obeat . 
et bene infausta omnia inprecatur ei , quia ad novi regni auspicia 
properat . 
inter talia per talia , ut hunc inter fluvio 
Tiberinus amoeno . 
conlapsam aspiciunt non induxit occidentem se , sed ostendit 
occisam . 
et hoc tragico fecit exemplo , apud quos non videtur quemadmodum 
fit caedes , sed facta narratur . 
sparsasque manus aut perfusas sanguine : aut morte resolutas . 
femineo vlulatu proprio feminarum . 
Horatius et illa 
non virilis eiulatio . 
antiqua Tyros vel nobilem dicit : vel illud ostendit , quia 
Carthago ante Byrsa , post Tyros dicta est , post Carthago a Cartha 
oppido , unde fuit Dido , inter Tyron et Beryton . 
avdiit exanimis id est territa : nam ut supra diximus 
'exanimatus' mortuus est . 
ora soror foedans cruentans , sanguine foedans . 
nomine clamat aut Didonem vocat , ut supra diximus , 
Poenorum lingua viraginem : nam Elissa dicta est ; 
sed virago 
est vocata , cum se in ignem praecipitavit . 
aut 'nomine clamat' 
nominat : sicut et Homerus dicit e)/k t' o)no/mazen . 
[sexies nominabat] 
aut certe vero nomine , ut solent dolentes : ut hunc ego 
te Euryale aspicio , item mater , Cyrene mater : hinc et ibi 
ait et te crudelem nomine dicit . 
et multi quaerunt , quomodo 
procedat hoc , cum eius nomen nusquam sequatur . 
sed tractum est 
a iure , ubi dicitur nihil interesse , utrum quis unum filium habens 
dicat 'fili , heres esto' , an 'Titi , heres esto' . 
ergo dicendo 'hoc illud 
germana fuit' quasi nomen dixit . 
sane sciendum , bene eum perturbatae 
integrum non dedisse sermonem . 
hoc illud germana fuit adlocutio per conquestionem . 
hoc rogus iste mihi adludit ad historiam . 
quid primum deserta querar ? ? conquestio , cur relicta 
sit nec ad par exitium convocata . 
comitemne sororem deest 
'illudne quod sprevisti comitem sororem' ? 
et semiplene loquitur . 
tulisset abstulisset . 
struxi manibus quasi sceleris contaminata , et quasi ipsa interitum 
sororis adiuverit. struxi manibus subaudis 'rogos' . 
patrios deos Saturnum et Iunonem . 
posita exanimata : Statius postitusque beata morte 
pater . 
crudelis †illum crudelem dicit , quod sit dubium , tu an ego . 
extinxti te meque soror Varro ait non Didonem , sed Annam 
amore Aeneae inpulsam se supra rogum interemisse . 
popvlvmque 
patresque urbemque tuam 'patres' id est senatum ; 
'urbem tuam' 
quam tu extruxisti . 
et quidam hoc loco volunt tres partes politiae conprehensas , 
populi , optimatium , regiae potestatis : Cato enim ait de tribus 
istis partibus ordinatam fuisse Carthaginem . 
date lymphis date lymphas ut vulnera abluam. date aut 
aquam : aut 'date' , id est permittite . 
lavare autem cadavera satis 
proximis concedebatur : unde queritur mater Euryali nec 
vulnera lavi veste tegens . 
sane in sacris pura vestis appellatur 
quae neque funesta sit , neque maculam habeat ex homine mortuo . 
id 
hoc loco conprehensum accipi potest , cum Dido inducitur habuisse crinem 
sacratum , quo videlicet absciso posset sine cruciatu mori : prius 
tamen voluit ablui cruorem cum ait 'date vulnera lymphis abluam' . 
plenius tamen infra ait 'semianimemque sinu germanam' usque 'veste 
cruorem' , ut tamquam in veste pura legitimo ritu morti data haberetur , 
quae quod sacratum crinem habuerit , vitae fuerit inmorata : nam 
subiecit apte ex persona Iridis 'hunc ego Diti sacrum iussa 
fero teque isto corpore solvo' . 
ore legam muliebriter , tamquam possit animam sororis 
excipere et in se transferre. sic Cicero in Verrinis 
ut extremum filiorum spiritum ore excipere liceret . 
gradus evaserat altos id est ascenderat , rogi scilicet , qui pro 
qualitate fortunarum fiebant : unde in sexto ait caeloque 
educere certant . 
aut quia lecti antiquorum alti erant et gradibus 
ascendebantur , quibus superatis Anna amplectitur sororem . 
amplexa fovebat bene non 'fovit' , sed 'fovebat' , ut id diu 
factum ostenderet . 
siccabat] exprimebat vel abluebat , ut vulnera 
siccabat lymphis . 
an suam vestem vulneri Didonis intersertam . 
crvores ursurpavit : nam nec 'sanguines' dicimus numero plurali , 
nec 'cruores' . 
'siccabat' autem exprimebat . 
sub pectore nunc per transitum dicit vulneris locum . 
ter revoluta toro est aut 'saepius' : aut promanteusis 
est , praesagium , propter bella Carthaginis . 
errantibus vicinitate 
mortis . 
ingemvitque reperta atqui dixit invisam quaerens 
quam primum abrumpere lucem , sed ostendit morientes 
sua inprobare desideria , ut in sexto quam vellent aethere 
in alto nunc et pauperiem et duros perferre labores . 
tunc ivno omnipotens aut pronuba , aut inferna . 
difficilesque obitus quia supererat vita ei , quae casu , 
non aut fato aut natura moriebatur : ut 'nam quia nec fato , 
merita nec morte peribat' , id est naturali . 
irin demittit olympo 
ut et supra diximus , trahit hoc de Alcesti Euripidis , qui 
inducit Mercurium ei comam secantem , quia fato peribat mariti . 
alii dicunt Euripidem Orcum in scenam inducere , gladium ferentem 
quo crinem Alcesti abscidat , et Euripidem hoc a Phrynicho , antiquo 
tragico , mutuatum. sane sciendum hoc ideo nunc fieri , quia certis 
consecrationibus solebant homines facere ut muniti essent adversus 
fortunae impetus , nec poterant mori nisi exauctorati illa consecratione : 
unde circa Didonem ista servantur . 
nam quia nec fato cum dicat Vergilius stat sua 
cuique dies , quomodo hic dicit 'nam quia nec fato merita nec morte 
peribat , sed misera ante diem' ? 
nam si fato vivimus , quid agunt merita ? 
si pensamur meritis , quae vis fati ? 
quomodo hic et fatum admittit 
et meritum ? 
deinde cum dixerit 'stat sua cuique dies' , quomodo 
hic dicit 'ante diem' ? 
harum rerum ratio sic redditur : sunt [et] fata 
quae dicuntur denuntiativa , sunt alia fata quae condicionalia vocantur . 
denuntiativa sunt quae omni modo eventura decernunt , ut verbi gratia 
'Pompeius ter triumphaturus est' : hoc illi fata decernunt , ut ubicumque 
terrarum fuerit , ter triumphet , nec potest aliter evenire : et ideo fatum 
quod hoc denuntiat denuntiativum vocatur . 
condicionale vero huius 
modi est 'Pompeius si post Pharsalicum bellum Aegypti litus attigerit , 
ferro peribit' : hic non omni modo necesse erat ut videret Aegyptum , 
sed si casus illum ad aliam regionem forte duxisset , evaserat . 
sic et 
apud Homerum Achilles refert , matrem deam sibi dixisse , ut si bello 
Troiano se subtraheret et reducem patriae daret , alta senecta viveret , 
sed inglorius ; 
si vero apud Troiam pugnando perseveraret , adeptus 
magnam gloriam primaevus obcumberet . 
vides igitur condicionem fati 
sub duplici eventus expectatione pendere : Achilli enim dies statuta erat , 
qua domum repetens senex periret , sed quia bellum non reliquit , obiit 
quidem ante diem fato statutum , sed nec tum sine fato , quia de gemina 
fati auctoritate veniebat utraque condicio . 
sic et Didoni decretum 
fuerat ut urbem praeclaram statueret , ulcisceretur virum , poenas de parricidio 
fratris exigeret , perveniret autem ad seram mortem sine ulla 
felicitatis offensa , si Troiana classis ad litus Africae non veniret , qua 
portum Carthaginis ingressa nec continuaretur ulterius reginae nota felicitas , 
nec expectaretur ad mortem dies illa sera quae fuerat constituta . 
haec sciens Maro inducit ipsam Didonem in extremis suis ista dicentem 
'urbem praeclaram statui , mea moenia vidi ulta virum , poenas 
inimico a fratre recepi , felix heu nimium felix , si litora tantum numquam 
Dardaniae tetigissent nostra carinae' . 
sic et Vulcanus respondens 
Veneri armari filium postulanti condicionale fatum adserit fuisse Troianis , 
ut si Aeneas caelestibus armis fuisset armatus , annos decem ultra 
quam stetit Troia duraret , nec Priamus ante idem tempus periret : quo 
praesidio praetermisso propagandae Troianae incolomitatis extincta condicio 
est : et hoc est quod ait 'similis si cura fuisset' ; 
et 
quod dicit 'fas nobis' et reliqua , hoc est per fata licuisset , si enim 
nefas est obviare fatis , fas est omne quod permittente fatorum lege praestatur . 
ergo sensus hic est : cura , quae tibi nunc est , si stante Troia 
fuisset , armari filium tuum mihi per fata licuisset , propter rationem 
scilicet condicionalis fati , et vitam Priami et regna Troiae tam Iuppiter 
quam fata servassent , cum hoc decreti condicio contineret . 
ergo 
'stat sua cuique dies' aut denuntiativo fato et mutationem omnino non 
recipit , aut condicionali et , si eventum alterum casus adtulerit , non expectata 
die adceleratur interitus : quod ergo dixit 'nam quia nec fato 
merita nec morte peribat' , nolo illum putes universa confundere : illi 
enim dicuntur non fato perire sed merito , qui maxima in deos et non 
ignoscenda committunt , ut Salmoneus , ut contemptor divum Mezentius , 
ut Tityus , ut Ixion : quos si fato dixeris oppetisse , purgaveris ; 
nam 
qui excedunt delinquendi modum ipsi sibi poenam sanciunt , quam si 
fatis inputandam putaveris , excusas peremptorum reatum . 
hoc est ergo 
quod dicit 'nam quia nec fato' , id est denuntiativo , 'merita nec morte' , 
id est nullo inmani crimine commisso , sed 'misera ante diem' , hoc est 
uno de condicionalibus fatis statuto : si Troianae classis non contigisset 
adventus . 
sed misera ante diem non est contrarium quod dicit 
in decimo stat sua cuique dies : nam , ut saepe diximus , 
secundum sectas loquitur ; 
et hoc secundum alios , illud secundum 
alios dictum est . 
quamquam grammaticae responsioni possit sufficere 
omnia vincit amor . 
[et nos cedamus amori] . 
furore quia 
pudica in amorem devenerat . 
flavum crinem matronis numquam flava coma dabatur , 
sed nigra : unde Iuvenalis et nigro flavum crinem abscondente 
galero . 
huic ergo dat quasi turpi : vel quia in Catone 
legitur de matronarum crinibus flavo cinere unctitabant ut rutili 
essent . 
caput damnaverat necdum eam morti destinaverat . 
potest accipi 'Stygioque caput damnaverat Orco' , ut Didonem voto liberaret , 
quod semper omnes optant , ut sine cruciatu moriantur : nam 
subiunxit 'hunc ego Diti sacrum' et reliqua , id est libero . 
vel illud 
ab Orco nondum liberaverat , cum illa devotum crinem adhuc retinens 
inter reos esset . 
ergo cuiuscumque debiti , id est reatus damnatio finem 
facit . 
'damnare' autem est damno adficere , id est debito liberare . 
ideo 
et cum vota suscipimus , rei voti dicimur , donec consequamur beneficium 
et donec condemnemur , id est promissa solvamus , ut damnabis tu 
quoque votis . 
et bene poeta non ait 'illam damnaverat' , sed 'caput' 
ipsum , unde crinis fuerat auferendus . 
iris roscida quia cum nubibus est , quae rore non carent . 
adverso sole bene naturalem rem expressit . 
Iris enim 
nisi e regione solis non fit , cui varios colores illa dat res , quia 
aqua tenuis , aer lucidus et nubes caligantes inradiata varios creant 
colores . 
sacrum ivssa fero Euripides Alcestin Diti sacratum habuisse 
crinem dicit , quod poeta transtulit ad Didonem. corpore solvo 
id est animam tuam , quia ait supra 'nexosque resolveret artus' . 
omnis et una uno impetu effusa est vita , id est anima . 
dilapsus calor secundum eos qui dicunt animam calorem esse , 
qua recedente corpus friget , ut corpusque lavant frigentis 
et ungunt . 
in ventos vita recessit id est anima , ut in quarto 
georgicorum quemque sibi tenues nascentem arcessere 
vitas . 
et dicendo 'in ventos' aut eos sequitur , qui animam aerem 
dicunt , hoc est 'in materiam suam rediit' : aut certe eos qui dicunt 
animam perire cum corpore , ut intellegamus 'evanuit , in ventos 
recessit' , ut in nono sed aurae omnia discerpunt . 
SERVII GRAMMATICI 
IN VERGILII AENEIDOS LIBRVM QUINTVM 
COMMENTARIVS . 
interea dum fletur aut sepelitur Dido : et hoc sermone 
librum , ut solet , superioribus iunxit . 
cuius pars maior ex Homero 
sumpta est : nam omnia quae hic commemorat , exhibentur circa 
tumulum Patrocli , nisi quod illic curule exercetur , hic navale certamen . 
sane intellegendum non potuisse fieri , ut una , nec plena 
die Aeneas ad Siciliam perveniret : unde accipiendum est , sicut supra 
legimus , quod circa primum ortum lucis navigavit , ut 
regina e speculis ut primum albescere lucem vidit et 
aequatis classem procedere velis . 
ergo tota die dum se Dido 
interimit , dum fletur , paululum provectus est , leniter spirantibus 
ventis , et flammas rogi circa vesperam vidit , quo tempore et per 
naturam ignem videre potuit , et per pristinum morem , quo per 
diem cadavera non incendebantur . 
deinde tota navigans nocte et 
alterius diei parte ad Siciliam venit . 
medium aut 'medium' est 
quicquid a principio recedit et necdum finem sortitur : aut 'medium' 
sic altum , ut medium putares , ut graditurque per 
aequor iam medium : nam vere 'medium' sequenti indicat loco 
'ut pelagus tenuere rates nec iam amplius ulla occurrit tellus : 
maria undique e. u. c.' sane speciem pro genere posuit : nam mare significat 
'maria' . 
tenebat nautico usus est verbo , ut Iliacas 
vento tenuisse carinas et ni teneant cursus . 
certus aut indubitabiliter pergens , id est itineris sui certus : 
aut 'certus Aeneas' , id est sollers , strenuus , velox , ut 
equidem per litore certos dimittam . 
atros aquilone quos 
nuper flans aquilo atros effecerat , ut et mediis properas 
aquilonibus ire per altum . 
nam ex Africa venientibus auster 
secundus est , aquilo adversus : ergo hoc dicit quod fluctus , qui atri esse 
consuerunt aquilonis flatu , qui ante flaverat secundo flatu , secarit 
Aeneas surgente zephyro , ut Mercurius nec zephyros audis 
spirare secundos . 
sed novimus , tempestatis hanc esse naturam , 
ut reliquias venti teneat etiam in alterius flatu , sicut Lucanus 
ut quotiens aestus zephyris eurisque repugnat , huc abeunt 
fluctus , illuc mare (3.549). 'atros' autem secundum Plinium dicit , 
qui ait in naturali historia , non esse maris certum colorem , sed 
pro qualitate ventorum mutari , et aut flavum esse , aut luculentum , 
aut atrum . 
conlucent flammis lucent undique : in honorem enim regum 
cum facibus procedebatur a populo : unde ait de Pallante 
lucet via longo ordine flammarum et late discriminat 
agros . 
postea etiam funebres lectulos proferre coeperunt : unde 
est etiam in sexto vel quae Tiberine videbis funera , 
cum tumulum praeterlabere recentem , cum de Marcello aedili 
diceret , filio sororis Augusti , in cuius honorem hoc factum est . 
quae tantum in quantitate est admiratio . 
sane sciendum Varronem 
dicere , Aeneam ab Anna amatum : et licet , ut supra 
diximus , plurimum tempus intersit , lectum tamen est . 
cavsa latet duri magno sed amore dolores polluto 
'duri dolores' u(pe/rqesis est : sed expositio talis est : ignorabant quidem 
causam Troiani , coniecturis tamen propius accedebant : nam 
'duri dolores magno amore polluto' , id est laeso , et notus feminarum 
furor ducebat Troianos per triste augurium , scilicet ut crederent 
se interemisse Didonem . 
multi dicunt 'ducunt' dilacerant , ut 
ad supra dictas duas causas tertia accedat : percellebant , inquit , animos 
Troianorum , quod nascebantur duri dolores amore polluto , 
quod notus erat feminae furor , quod ignem rogi videbant , id est 
omen navigantibus triste : ut 'pertriste' valde triste sit . 
sed si sic 
intellexerimus , tertio dicto congruit tantum , non etiam superioribus : 
nec enim Troiani navigantes iam poterant aut de amore aut de 
furore Didonis esse solliciti . 
triste per avgurium quidam 'augurium' pro coniectura accipiunt . 
sed in quarto libro relatum est , duplici modo diras fieri : 
aut in signis , aut quocumque modo , aut quacumque parte . 
sed de 
signis diram fieri in tertio de harpyiis et in quarto de Didone 
significatum est : nunc quocumque modo diram fieri sic ostenditur , cum 
facit Aeneam ex Africa navigantem flammam e rogo Didonis adtendere , 
dixit enim 'quae tantum accenderit ignem causa latet' usque 'pectora 
ducunt' . 
cum enim dat ubique Aeneae auguriorum peritiam , 
ostendit scisse eum etiam haec signa inter diras referri : quod verum 
fuisse declarat secuta tempestas . 
teucrorum pectora ducunt sicut dictum 
est , propter visas flammas rogales , quae malum 
navigantibus omen efficiunt : et Troiani auguriorum periti sunt , nam 
neque ad Italiam veniunt , et mox naves incendio amittunt . 
rates pro navibus abusive posuit . 
maria undique et undique caelum ecce vere nunc est medium mare . 
olli aut tunc : aut illi . 
supra caput periculosus , inevitabilis , 
mortifer : nec enim simpliciter dictum est , cum omnis imber 
supra caput sit . 
noctem tenebras , hiemem tempestatem : Graeci enim xeimw=na , 
et non solum anni tempus , sed et tempestatem significant. inhorrvit 
unda tenebris hoc est et noctis , et nubium . 
ipse gubernator e)mfatikw=s hoc est , qui debuit esse solacio . 
puppi ab alta subaudis 'haec ait' . 
quianam id est cur . 
et est interrogantis adverbium , quo 
usus est bis , hic et in decimo caelicolae magni , quianam 
sententia vobis versa retro ? nimbi pro nubes . 
colligere arma ivbet vela contrahere , non penitus deponere : 
nam dicit 'obliquatque sinus in ventum' . 
obliquatque sinus in ventum contra eam partem , qua venti 
flabant . 
et eleganter per totum gubernatorem ostendit ante omnia temptare , 
quam ad confessionem descendat . 
magnanime Aenea fortissime . 
et est epitheton sumptum ex tempore , 
hoc est qui non consternaris : sic in quarto ubi nuptias facturus 
est , ait ipse ante alios pulcherrimus omnes. ivppiter 
auctor aut nostrae navigationis ; 
aut secundum usum locutus est : 
nec si huius rei auctorem se Iuppiter faciat . 
et multi quaerunt , 
quomodo 'auctor Iuppiter' , cum Apollini dicat tot maria 
intravi duce te ? sed legimus quae Phoebo pater 
omnipotens : et specialiter navigationis ex Africa auctor est 
Iuppiter . 
hoc caelo id est aere , in hoc caelo qui dicitur aer : 
sic Lucretius posuit . 
mutati transversa fremunt id est hinc atque hinc , quod 
est ex transverso : Varro de ora maritima nihil enim venti , ut docti 
dixerunt , nisi aer multus fluens transversus . 
est autem adverbium 
factum de nomine , ut cunctatur et amnis 
rauca sonans , item et pede terram crebra ferit . 
nomen et 
adverbium plerumque in se transeunt : nomen in adverbium , 
torvumque repente clamat , id est torve : item adverbium 
in nomen , ut dum mane novum accepta declinatione factum est 
nomen . 
sic Persius iam cras hesternum consumpsimus , 
ecce aliud cras . 
sed nomen cum adverbium esse coeperit , 
fit indeclinabile ; 
adverbium cum nomen esse coeperit , declinatur : 
unde ait Plautus a mani ad vesperum (Am . 
253) , (Mil . 
503 , Mos . 
767) . 
'a mane' autem propter 
triptoton non dixit : cum enim in alienum ius transeunt hae partes , 
non suis , sed earum ad quas transierint , utuntur potestatibus , dumtaxat 
in declinatione . 
nam temporum rationem suam reservant : ut 
hoc loco 'transversa' , cum adverbium sit , 'a' tamen brevis est , 
quia venit ex nomine , licet duae consonantes sequantur : cum sciamus 
'a' terminata adverbia longa esse , ut paulo post et 
frustra cerno te tendere contra . 
vespere ab atro id est 
ab occidente nubibus confuso , hoc est quo tendimus : nec enim sine 
ratione post generalitatem addidit speciem . 
quidam autem ideo 'atro' 
dicunt , quia ubi dies est occidens , atra omnia facit , id est noctem . 
in nubem cogitur aer nubes enim aeris densitas facit , 
ut denset erant quae rara modo et quae densa relaxat : 
contrario scindit se nubes et in aethera purgat apertum . 
nec nos obniti contra kata\ tou= au)tou= : sufficiebat enim aut 
'obniti' , aut 'contra niti'. tendere pro 'contendere' : aphaeresis est . 
tantum aut quantum adversa tempestas valet , aut 'tantum' pro 'in 
tantum' , ut quid tantum insano iuvat indulgere dolori . 
sufficimus hic simpliciter , alibi subministrare significat , ut 
sufficit umorem. sequamur fortunam scilicet . 
quoque vocat vertamus iter videtur bis idem dixisse. nec 
litora longe a facili . 
et deest 'esse' . 
fida propter Acestis adfinitatem . 
fraterna erycis 
propter Erycem , Butae et Veneris filium , secundum alios Neptuni 
et Veneris , regem Siciliae , unum sicut dicitur de numero Argonautarum . 
sicanos corripuit 'Si' , alibi producit , ut Sicanio 
praetenta sinu . 
rite memor servata remetior astra si rite remetior 
astra paulo ante servata , scilicet ante tempestatem . 
colligit autem 
vicinitatem ex ratione cursus , qui a peritis horis colligitur , quas 
indicant sidera . 
iamdudum non tantum heroicum est quod dat Aeneae gubernandi 
scientiam , sed etiam ad prooeconomiam pertinet : dicturus 
enim est et ipse ratem nocturnis rexit in undis . 
frustra cerno te tendere contra ad illud respondit 'nec nos obniti contra , 
nec tendere tantum sufficimus' . 
flecte viam velis ex re maritima nata declamatio . 
in 
terra enim a via deflectimus nos , in mari ipsam flectimus viam . 
non ergo velorum viam , sed per vela ipsius cursus viam dixit . 
'flecte' 
autem significat muta : Pacuvius quae meum venenis flexit socium 
pectora . 
et hic ad illud respondit 'quoque vocat vertamus iter' . 
fessas naves pro 'nos fessos' . 
vel 'fessas' quassas , nec 
ad plenum refectas . 
dimittere pro 'inmittere' . 
dardanium acesten ut et supra diximus , Hippotes 
filiam suam Egestam ne ad cetos religaretur , superposuit naviculae 
et misit quo fors tulisset . 
qua delata ad Siciliam , Crinisus 
fluvius concubuit cum ea conversus in canem , unde Acestes est natus : 
vel , ut quibusdam videtur , Agestes . 
huius rei ut esset indicium 
aes cum effigie canis percussum Siculi habuerunt . 
alii dicunt Laomedontem 
regem Troianorum , cum graviter cives sui ab ceto , id est belua 
marina , infestarentur propterea quod mercedem Neptuno ob fabricatos 
muros negasset , ad templum Iovis Ammonis scitatum misisse de mali 
remedio vel fine . 
cui cum esset responsum , ut filiam suam Hesionam 
beluae offerret , et hoc a civibus facere cogeretur , fore respondit si ante 
eorum filias beluae obiecisset : quo facto cum plures puellae a ceto absumptae 
essent , plerique parentes filias in longinqua miserunt , ex quibus 
una †troia nomine silvae aegesta delata in Siciliam est , et a Criniso , 
sicut dictum est , conpressa edidit Acestem . 
alii dicunt Laomedontem , 
cum , sicut narratum est , propter filiam suam seditionem a civibus 
pertulisset , unum de Troianis , auctorem seditionis , occidisse filiasque eius 
mercatoribus exponendas dedisse , a quibus illae in Sicilia prope Crinisum 
amnem relictae sunt , quarum ille unam in canem conversus compressit . 
quidam dicunt Egestam reversam in matrimonium a Capye 
ductam , ex quibus Anchisen natum . 
servat hic tenet , ut 
et tantas servabat filia sedes : vel certe 'servat' habet . 
gremio conplectitur ossa quasi de matre dixit . 
et quaeritur , 
cur hoc Palinurus , cum ad Siciliam suaderet devertere , non dixerit : 
nisi forte quod luctus Aeneam noluerit admonere , propter quod ante 
Aeneas causa mortis paternae Siciliam oram inlaetabilem 
dixerit . 
secundi zephyri quomodo , si tempestas est ? 
sed iam secundi 
post conversionem navis . 
et tandem vacans particula est 'tandem' , ut et 
quo sub caelo tandem : nam cur 'tandem' , cum dicat 'fertur cita 
gurgite classis' ? 
aut 'tandem' ideo quia navigantibus etiam cita navigatio 
tarda videtur : aut 'tandem' periculis liberati . 
laeti qui in 
tempore tempestate caruissent . 
notae notae harenae , ad notam harenam . 
et utrum 'notae' dulci ? 
an quia iam ibi fuerant ? 
ut 
'vix e conspectu Siculae telluris in altum' . 
excelso utrum a)n' u(fe/n , an 'ex celso' pro 'excelso' ? miratus 
is qui mirabatur : aut certe 'miratus occurrit' . 
et bene temperato 
usus est verbo , ne videretur aut quasi inhospitalis dolere , aut exultare 
voti nescius Troianorum . 
horridus terribilis . 
in iaculis in hastis : Ennius levesque 
secuntur in hastis. libystidis vrsae aut re vera : aut 
ferae Africanae , id est leonis aut pardi . 
non inmemor litotes figura . 
gratatur quidam 'gratatur' non gratulatur , sed laetatur acci- 
piunt , ut , quod ad Troianorum votum pertinet , miseretur ad Siciliam 
reversos , quod ad suum animum , gaudeat . 
Pacuvius in Hermiona hoc 
verbum posuit ibo atque dicam , frequentes ut eant gratatum 
hospiti , Accius Pelopidis nec tibi me in hac re gratari decet . 
quidam tamen reprehendunt quod penitus non dederit verba Acesti gratulanti . 
reduces salvos : alibi ut reduces illi ludunt . 
gaza agresti opibus rusticanis : nam gaza omnis fructus est . 
stellas fugarat poetice dixit : nam si stellae a stando 
dictae sunt , non fugantur ; 
semper enim fixae sunt praeter planetas . 
et est indicativus modus pro coniunctivo : cum fugasset tempestates . 
clara dies ad conparationem . 
advocat Aeneas proprie enim advocata contio dicitur . 
dardanidae magni frequenter , ut diximus , ad opus suum 
Vergilius aliqua ex historia derivat : nam sic omnia inducit , quasi 
divini honores solvantur Anchisae , quos constat Iulio Caesari tribuisse 
Augustum . 
et bene dicit 'genus alto a sanguine divum' : 
nam per tacitam oeconomiam ostendit , debere Anchisen generis sui 
honorem mereri : unde est dis genite et geniture deos . 
a sanguine divum 'divum' et 'deorum' indifferenter plerumque 
ponit poeta , quamquam sit discretio , ut deos perpetuos dicamus , 
divos ex hominibus factos , quasi qui diem obierint : unde divos 
etiam imperatores vocamus . 
sed Varro et Ateius contra sentiunt , 
dicentes divos perpetuos , deos , qui propter sui consecrationem timentur , 
ut sunt dii manes : quod tangit in duodecimo dicens 
diva deam stagnis quae fluminibusque sonoris praesidet . 
annvus orbis quia menses in sese recurrunt et annum 
faciunt : unde et anulus quasi anuus dictus . 
sic alibi atque in se 
sua per vestigia volvitur annus . 
divini aut laus est , ut divini opus Alcimedontis : aut 
re vera 'divini' ; 
nam ait genitor mihi talia namque , 
nunc repeto , Anchises fatorum arcana reliquit . 
multa 
enim antiqua lectio Anchisen futurorum scientem concelebrat . 
aut 'divini' 
id est dei , quia apud Romanos defunctorum parentes dei a filiis 
vocabantur . 
maestas aras aut ipsi maesti ; 
aut medium se praebet : 
nam et hominem fuisse novit , et vult eum ex consecratione numen 
effectum ; 
nam 'maestas aras' ad hominem pertinet , id est diis manibus 
consecratas , et quod paulo post dicit 'altaria liquit' vult 
esse divinitatis post apotheosin , posteaquam deus confirmatus est : 
unde est et 'adytis' , quae templorum sunt , et 'successit 
tumulo' , quod est hominis . 
nisi fallor non quasi nescius dixit , sed propter anni 
confusionem , quae erat apud maiores . 
nam ante Caesarem qui 
nobis anni rationem conposuit , quam hodieque servamus , intercalabantur 
decem dies , ut etiam in Verrinis legimus , 
scilicet lunae non congruente ratione . 
annum autem primo Eudoxus , 
post Hipparchus , deinde Ptolomaeus , ad ultimum Caesar deprehendit . 
acerbum propter perditum patrem . 
honoratum quia deus effectus est . 
sic di volvistis 
ut in tertio visum superis . 
semper enim de diis salva veneratione 
conqueritur . 
sane * * * subaudiendum extrinsecus . 
gaetulis agerem si syrtibus si in Gaetulis syrtibus agerem , 
id est essem . 
et bene aut desertos , aut hostiles commemorat 
locos . 
sane multis modis hoc loco ludos fieri debere dicit : a necessitate 
'hunc ego Gaetulis' et reliqua : ab oportunitate 'nunc ultro ad cineres 
ipsius' : ut et praemiis invitet 'bina boum vobis Troia' et reliqua : 
deinde genera certaminum 'quique pedum cursu valet' et reliqua : et 
orationem auspicato concludit dicendo 'ore favete omnes et cingite tempora 
ramis' . 
exul extra solum suum . 
argolicove mari Ionico et Adriatico . 
deprensus occupatus . 
et proprie navigantum est , ut deprensis olim statio tutissima 
nautis . 
urbe mycene Graece dixit : unde singularem 
numerum posuit . 
'Mycene' autem sicut 'Thebe' : Iuvenalis 
atque vetus Thebe centum iacet obruta portis , ut sit 'Mycene 
Mycenes' , ut 'Agave Agaves' . 
potest et exinde Latinam fecisse 
declinationem , ut sit 'haec Mycena huius Mycenae' , ut 'Fidena' . 
et est periphrasis 'urbe Mycenae' , id est Mycenis , ut 
urbem Patavi . 
annva vota haec quasi numini . 
et 'vota' nove funebre 
sacrificium dixit , id est ludos funebres , cum vota rerum secundarum sint . 
svis donis congruis , aut certe debitis : sunt enim tantum 
superorum munera , sunt inferorum : in bucolicis Phoebo 
sua semper apud me munera sunt , lauri , et suave rubens 
hyacinthus . 
pro aris autem altaria , quae superorum deorum sunt . 
et hoc ideo quia Anchises iam deus est . 
nunc vltro argumentum a minore ad maius . 
'ultro' 
autem aut 'ultra' , id est insuper , hoc est amplius numina praestiterunt : 
aut 'ultro' , id est sponte sua , non optantibus , vel volentibus 
nobis : vult enim ob hoc tempestatem ortam , non ut ab Italia depellerentur , 
sed quo sacra renovarentur Anchisae . 
<sine mente> 
sine numine divum sine voluntate et sine aucto- 
ritate . 
intramus pro intravimus . 
celebremus honorem quomodo 'laetum honorem' ? 
aut pro 
'nos laeti' : aut honorem non dixit exsequias : nam et ventos quasi 
a numine vult petere . 
et eum deum ubique memorat , cum in subsequentibus 
etiam vino libarit , [aut] quod mortuis non licebat . 
poscamus ventos utrum tum , id est deinde petamus ventos : et 
utrum a diis , an ab Anchise , quem deum per templa commemorat . 
posita constituta , ut et posuere in montibus 
urbem Pallantis proavi de nomine Pallanteum . 
dicit 
autem : petamus etiam hoc , ut velit nos in urbe constituta singulis 
quibusque annis sibi sacra persolvere . 
et bene 'sacra' , tamquam de 
deo , et 'urbe posita' , hoc est non quasi exules et vagi . 
bina boum et reliqua . 
utrum kata\ to\ siwpw/menon Acestes illi 
mandavit , an ultro Aeneas etiam illius nomine pollicetur , an quasi de 
amici animo Aeneas promittit ? 
in naves per naves : multa enim 'in' significat , ut diximus 
supra . 
quos colit hospes acestes non ait Siculos , sed quos Acestes colit . 
si nona diem mortalibus almum in hoc loco aut pro confirmativa 
posita est , ut vestro si munere tellus , ut sit 'si' pro 
'cum' , id est cum venerit : aut 'si' pro dubitativa est , ut accipiamus 
'almum' serenum , id est si dederit diem serenum et talem qualis ludis 
aptus est . 
ergo non de die , qui certus est , dubitat , sed de serenitate : 
unde paulo post serena iam luce . 
et sciendum quia 
apud maiores ubiubi quis fuisset extinctus , ad domum suam referebatur : 
unde est sedibus hunc refer ante suis : et 
illic septem erat diebus , octavo incendebatur , nono sepeliebatur : 
unde Horatius novendiales dissipare pulveres . 
inde etiam 
ludi qui in honorem mortuorum celebrabantur novendiales dicuntur . 
sciendum quia etiam domi suae sepeliebantur : unde orta est consuetudo , 
ut dii penates colantur in domibus . 
non nulli tamen 'si' 
pro 'quando' accipiunt . 
prima re vera 'prima' : nam cetera non eo quo dicit editurus 
est ordine . 
ergo a)nako/louqon . 
quique pedum deest 'hinc' vel 'inde'. viribus avdax hoc 
ad omnia pertinet , et potest non subdistingui : quamvis quidam luctationem 
accipiant , quod non reddidit . 
aut iaculo incedit melior id est iactu velocium sagittarum , 
ut vacet 've' . 
sic ista iunxit in nono insidiis 
iaculo et longe fallente sagitta , id est iaculo longe fallentis 
sagittae : nam non exhibuit iaculatores . 
aut notandum quod 
iaculatores promisit , nec exhibuit . 
melior comparativum pro absoluto ; 
sed in usu iam †et hit pro absolutis accipiuntur . 
crudo caestu aut crudeli , aut duro : ut sit simpliciter dictum , 
quod ex corio duro sit. 'caestus' autem per diphthongon pugilum 
arma significat , habet etiam pluralem numerum et est quartae 
formae : nam 'cestus cesti' numeri tantum singularis sine diphthongo 
balteum Veneris significat . 
praemia palmae id est virtutis : a praecedenti quod sequitur . 
ore favete apto sermone usus est et sacrificio et ludis : 
nam in sacris taciturnitas necessaria est , quod etiam praeco magistratu 
sacrificante dicebat 'favete linguis , favete vocibus' , hoc est bona omina 
habete , aut tacete : in ludis quoque necessarius favor est , quem propter 
plausum futuris spectatoribus dicit . 
'favet' autem ore quis etiam per 
taciturnitatem : Horatius posuit favete linguis , carmina non 
prius audita Musarum sacerdos . 
cingite tempora ramis 
ex Romano more . 
nam festis ludis omnis aetas coronata spectabat , 
quod ostendit per Aeneam , Acesten , Ascanium , per quos omnem 
demonstrat aetatem . 
materna myrto vel quasi filius , vel quasi Veneris sacrificaturus 
marito . 
et quia dixerat 'ramis' superius , ipse reddidit cum 
dicit 'myrto' . 
unde autem myrtus Veneri dicata est ? 
fabula autem 
talis est : Myrrha , Cinyrae filia , cum adamasset patrem et eius se stupro 
nocturnis horis captata ebrietate paterna subiecisset gravidaque de eo 
esset facta , prodito incesto cum patrem insequentem se stricto gladio 
fugeret , in arborem versa est : quae cum infantem , quem intra uterum 
habuerat , etiam in cortice retineret , percussa , ut quidam volunt , a patris 
gladio , ut quidam , ab apro , parvulum edidit , quem educatum nymphae 
Adonem appellaverunt . 
hunc Venus vehementissime dilexit , et 
cum ira Martis ab apro esset occisus , sanguinem eius vertit in florem , 
qui numquam vento decuti dicitur . 
arborem quoque myrtum , ex qua 
puer natus fuerat , tutelae suae adscripsit : quamvis alii dicant , ideo 
myrtum Veneri dicatam , quia cum e mari exisset ne nuda conspiceretur , 
conlatuit in myrto , vel quia fragilis est arbor ipsa , ut amor inconstans , 
vel quia iucundi odoris , ut sic positae quoniam suavis 
miscetis odores . 
hoc elymus facit princeps Troianorum , qui dicitur tres 
in Sicilia condidisse civitates †Ascam , Entellam , Egestam . 
alii dicunt 
eum post incensum Ilium cum Aceste in Siciliam venisse eique 
participem fuisse . 
alii Anchisae nothum filium tradunt . 
Fabius Helymum 
regem in Sicilia genitum , Erycis fratrem fuisse dicit. aevi 
matvrus honestius , quam si aevo maturo diceret : vel certe 'aevi 
maturi' . 
sequitur imitatur , ut victriciaque arma secutus . 
rite secundum ritum sacrificii , quo exigebatur , ut libaret 
de mero Baccho , id est puro . 
carchesia autem genus poculorum 
est . 
dicitur autem et summitas mali per quam funes traiciunt . 
hvmi terrae . 
lacte novo aut statim mulcto , aut post 
fetum , quod colostrum dicitur neutro genere . 
umbrae autem sanguine 
et lacte satiantur : unde feminae , quae mortuos prosequuntur , 
ubera tundunt , ut lac exprimant , cuncti autem se lacerant , ut sanguinem 
effundant. sanguine sacro victimarum , ut diximus supra . 
et notandum , quia partim quasi mortuo pari numero 
sacrificat , partim inpari , quasi deo , ut 'caedit quinas de more 
bidentes' : nam legimus numero deus inpare gaudet . 
purpureosque iacit flores ad sanguinis imitationem , in 
quo est sedes animae : sic in sexto purpureos spargam 
flores , item purpureasque super vestes velamina 
nota , scilicet , [ut supra dixit , ] ut sedis suae cognoscat imitationem . 
salve 'salve' et 'vale' secundum Varronem in logistoricis 
synonyma sunt : unde his et in salutatione utimur , et in exsecrationibus : 
ut valeant qui inter nos discidium volunt : unde etiam 
haec mortuis dicimus , non quo eis optemus salutem , in quibus nulla 
esse potest ; 
sed ut significemus , nos sic digredi , ut ostendamus , eos 
numquam in nostram communionem esse venturos . 
et hoc verbum 
'salve' apud auctores bonos ter enuntiatum invenitur 'salve , salvere , 
salvete'. iterum pro secundo. hic distinguendum : nam quo tempore 
sepeliit eum , dixit sine dubio 'salve' et 'vale' . 
recepti nequiquam cineres cineres pro ipso patre posuit , 
ac si diceret , salve pater de Troia liberate sine causa : propter quod 
sequitur 'non licuit fines Italos fataliaque arva' . 
alii ad historiam 
supra dictam referunt distinctione mutata , ut dicant : 'recepti 
iterum cineres' semel ex Troia , semel a Diomede , qui dicitur 
ossa eius eruta cum Palladio reddidisse Aeneae : 'nequiquam' autem 
secundum Epicureos , qui dicunt omnia perire cum corpore . 
animaeque 
umbraeque paternae vocativus pluralis est : nam Plato 
et Aristoteles et omnes periti dicunt in homine quattuor esse animas : 
unam vitalem , ut in vermibus , qui tantum moventur : aliam 
sensualem , ut in mutis animalibus , in quibus est sensus et timoris 
et gaudii : tertiam intellectualem , ut in hominibus , qui et cogitare 
et recte iudicare possunt : esse etiam quartam infra omnes quae 
fusikh/ vocatur naturalis , ut est in herbis et arboribus , quae etiam 
motu carentes , vitam tamen habent ; 
nam et nascuntur et crescunt 
et pereunt , unde est atque interfice messes . 
his rebus colligitur , 
hominem harum omnium animarum esse participem : unde Sallustius 
ait alterum nobis cum diis , alterum cum beluis commune 
est . 
de umbris autem facilis est probatio : nam si quattuor 
sunt animae , sequitur ut tot sint umbrae ; 
ut si quis inter duas stet 
lucernas , geminam umbram creat . 
hoc autem de animis etiam Lucretius 
adserit ; 
sed non tantum veritati studet , quam sectae Epicureae . 
alii ista fugientes dicunt , 'animae' et 'umbrae' genetivum 
esse singularem , ut sit 'cineres umbrae et animae paternae' : quod 
non valde probandum est : nec enim umbra aut anima cineres habent . 
quicumque est aut quia adhuc eum nusquam vidit : aut 
taedio longae navigationis hoc dicit . 
'quaerere' ut alibi 
arva neque Ausoniae semper cedentia retro quaerenda . 
adytis ab imis ecce , sicut dictum est , ubique tamquam 
de deo loquitur : templorum enim et deorum adyta dicimus. lubricus 
angvis labilis . 
alias locum dicit , ut per lubrica 
surgens . 
septem ingens gyros loci genium per magnitudinem vult 
probare ; 
nullus enim locus sine genio , qui per anguem plerumque 
ostenditur : Persius pinge duos angues : pueri , sacer 
est locus . 
sane hunc locum de Homero sumpsit , qui inducit Graecos 
apud Aulidem omen futuri decennalis belli ex serpente collegisse , 
qui etiam matrem consumpsit novem pullis comesis : ita ergo 
nunc etiam Aeneae omen sui erroris ostenditur septem gyris : nam 
septimus ei annus est finis erroris . 
et est optimum figmentum : 
annus enim secundum Aegyptios indicabatur ante inventas litteras 
picto dracone caudam suam mordente , quia in se recurrit . 
alii hoc 
secundum Platonem dictum volunt , qui ait animos per septem circulos 
ad corpora penetrare. gyros nomen legimus ; 
verbum exinde 
non invenimus . 
placide repens quiete . 
amplexus placide hoc est molliter . 
nec dixit 'corripuit' , sed 'amplexus est' . 
caeruleae cui terga notae caeruleae notae et fulgor 
auro variatus . 
incendebat id est inlustrabat . 
agmine longo tandem post illos gyros tandem longo repere 
coepti agmine , id est impetu , tractu . 
serpens participium 
est , non nomen , ac si diceret 'repens' . 
libavitque dapes leviter gustavit epulas super positas , 
quae silicernium vocantur quasi silicenium , super silicem positum . 
depasta altaria 'altaria' species ararum . 
'depasta' autem , 
non a se : nam supra ait 'libavitque dapes' ; 
sed hoc dicit : tam diu 
permansit , quam diu cuncta aris superposita flamma consumeret . 
genivmne loci quia , ut diximus , nullus locus sine genio . 
famulvmne parentis fuit enim haec maiorum consuetudo , sicut 
hodieque apud Indos est , ut quotiens reges moriebantur , cum his 
dilecti equi vel servi et una de uxoribus carior circa rogum occisi 
incenderentur , inter quas de hoc ipso erat magna contentio . 
possumus 
ergo 'famulum' servum sepultum cum Anchisa accipere . 
aut 
per apotheosin deum ostendit effectum : unde ei famulum dat , quasi 
ministrum ; 
singula enim numina habent inferiores potestates quasi 
ministras , ut Venus Adonim , Diana Virbium . 
aut certe secundum 
Pythagoram dicit , qui primus deprehendit , de medulla hominis , quae 
est in spina , anguem creari : quod etiam Ovidius in quinto decimo 
metamorphoseon dicit loquente Pythagora . 
nigrantes terga nigra terga habentes . 
manesque acheronte remissos aut venientes de Acheronte 
ad hanc parentationem : aut certe 'remissos Acheronte' qui 
iam in Acheronte non essent post apotheosin factam . 
remissos 
ut remitterentur . 
quae cuique est copia pro sua quisque facultate . 
laeti dona ferunt alacres : libenter et ipsi conferunt parentationi . 
fusi id est strati . 
phaetontis Solis , a)po\ tou= fai/nein . 
sane de Phaetonte 
fabulam in decimo plenius invenies . 
fama finitimos utrum per se potius audienda , an et ipsa 
ad Acesten referenda ? 
an subtiliter ad Aenean 'fama' , 'nomen' ad 
Acesten ? 
excierat evocaverat , invitaverat . 
laeto coetu pro ipsi laeti . 
visuri Aeneadas potest et absolute accipi 'visuri Aeneadas' , 
potest et per syllepsin subaudiri 'certantes' . 
certare parati hoc 
est parati ad certandum . 
circo spatioso ludorum loco . 
locantur ponuntur . 
sacri tripodes sic pulchri , ut sacros putares : vel quales 
sacrari solent : nec enim sacrilegus erat , ut sacra donaret . 
et sic 
dictum est , ut Dodonaeosque lebetas , quales sunt in 
Dodona . 
et palmae pretium victoribus zeugma utriusque lateris : 
nam 'victoribus pretium' et ad supra dicta et ad dicenda pertinet . 
argenti avrique talenta talenti secundum varias gentes 
varium pondus est : sed apud Romanos talentum est septuaginta 
librae , sicut Plautus ostendit in Mostellaria , qui ait duo talenta 
esse centum quadraginta libras . 
legimus etiam talentum esse paululum 
quiddam : nam Homerus in ludis funebribus Patrocli ultima 
praemia dicit duo talenta : quod nos cogit aliquid minimum intellegere . 
nam si primus victor bovem accepit , consequens non est ut 
dicamus , ultimum tam magnum accepisse praemium : unde apparet 
talentum etiam minimum quiddam significare . 
et tuba commissos Romano more , sicut hodieque videmus 
omnibus ludis funebribus , ut sunt divorum : nam si sacri sint , 
id est festi , lustrantur faculis . 
ante etiam ab hymnis incipiebant . 
prima certamina Punico bello primum naumachiam ad 
exercitium instituere Romani coeperunt , postquam probarunt gentes 
etiam navali certamine plurimum posse : ad quam rem in hoc certamine 
plurimum adludit poeta . 
pares aut pariter : aut diversis 
conparabiles rebus , ut sequentia indicant 'melior remis , sed 
pondere pinus tarda tenet' : aut 'pares' ordine remorum , quamvis 
Gyae tantummodo triremem dicit : aut 'pares' ita ut ante certamen 
videbantur . 
gravibus remis fortibus , ut ferit ense 
gravem Thymbraeus Osirin : nam graves inferunt tarditatem . 
remige erit nominativus 'remex' : Serenus semiremex 
Herculis . 
pristim vel a tutela depicta , vel a)po\ tou= pri/zein ta\ 
ku/mata , id est undas incidere a secandis fluctibus . 
mox italus subaudis 'futurus' : ipse enim familiam Memmiorum 
constituit . 
et bene laudat familias nobilium : nam a Sergesto 
Sergia familia fuit , a Cloantho Cluentia , a Gya Gegania , cuius 
non facit mentionem . 
nobiles autem familias a Troianis fuisse 
Iuvenalis ostendit , ut iubet a praecone vocari ipsos 
Troiugenas . 
a quo nomine scilicet Mnesthei . 
et Mnestheus 
sic est , ut Tydeus Tydei : nam diphthongos Graeca est . 
memmi 
pro 'Memmiorum' , genetivus singularis pro plurali : vel a quo nomine 
genus †italu Memmi : vel a quo nomine genus 'Memmi' , ut sit 'Memmi' 
[genetivus singularis] nominativus pluralis . 
ingenti mole motu , ut magna se mole moventem . 
chimaeram fabula ex qua hoc nomen translatum est talis 
est . 
Bellerofontes admissa per ignorantiam caede , profugit ad Proetum 
Argivorum regem . 
a quo cum esset susceptus hospitio a Stheneboea 
uxore eius adamatus et de stupro interpellatus est . 
qui cum frequentius 
hoc se indicaturum Proeto minaretur , praeoccupatus a Stheneboea ipse 
apud Proetum accusatus est , tamquam reginae castitatem adpetisset . 
quem cum Proetus ad Iobatem , Lyciae regem , socerum suum cum litteris 
signatis , quibus praecipiebat ut puniretur , misisset , Iobates Bellerofontem 
adversus †tympios sibi Solymos , gentem ferocissimam misit . 
quos cum ille superasset , revertens in insidias quas sibi Iobates struxerat 
incidit , quibus prostratis novissime missus adversus Chimaeram , 
triplex monstrum , siquidem prima pars eius leo erat , posterior draco , 
in medio caput caprae , quod ignes efflabat . 
hanc ille vectus Pegaso 
equo qui volabat , occidit . 
miratus hanc eius constantiam Iobates filiam 
suam ei cum parte regni in matrimonium dedit . 
urbis opus ita magna , ut urbem putares . 
triplici 
versu omnes enim triremes fuerunt . 
'versu' autem aut ordine , ut 
ille etiam seras in versum distulit ulmos : aut 'versu' tractu 
a verrendo , ut aequora verrebant caudis aestumque 
secabant . 
sane unus est sensus . 
et est Graecum , nam illi 
sti/xon dicunt . 
pubes inpellunt figura est , ut pars in frusta 
secant . 
et sciendum inter barbarismum et lexin , hoc est latinam 
et perfectam elocutionem , metaplasmum esse , qui in uno sermone 
fit ratione vitiosus . 
item inter soloecismum et schema , id est perfectam 
sermonum conexionem , figura est , quae fit contextu sermonum 
ratione vitiosa . 
ergo metaplasmus et figura media sunt et 
discernuntur peritia et inperitia . 
fiunt autem ad ornatum . 
domus sergia familia , ut da propriam Thymbraee 
domum : et inde est Sergius Catilina . 
tenet ultra tenet 
vel servat . 
centauro magna feminini est generis , si de navi dicas , 
ut in eunuchum suam , cum comoediam diceret . 
Iuvenalis contra 
sensit dicens et in tergo necdum finitus Orestes . 
sed sciendum genera plerumque confundi aut metri ratione , aut 
hiatus causa : sic Horatius nec cupido sordidus aufert , cum 
significantes cupiditatem feminino genere dicamus . 
ipse etiam Vergilius 
ait timidi dammae cervique fugaces , cum ipse secundum 
fidem dixerit cum canibus timidae venient ad pocula 
dammae . 
caerulea aut nigra , aut altae carinae : omne enim altum 
nigrum est , ut scrupea tuta lacu nigro nemorumque 
tenebris . 
clventi ad ipsum apostropha . 
est procul modo 'haud nimis longe' , ut et supra 
diximus . 
sic in bucolicis de nimia vicinitate ait serta 
procul tantum capiti dilapsa iacebant . 
interdum et 'satis 
longe' significat . 
olim tunc fere cum cori nubibus abscondunt et obruunt 
sidera . 
tranquillo melius septimus est , quam dativus . 
campus saxi latitudo . 
apricis sole gaudentibus . 
sane 
apricus et locus dicitur sole calens : quod est opaco et abdito contrarium : 
et apricos dicimus locis apricis gaudentes : Vergilius duceret 
apricis in collibus uva colorem , Persius nostra 
ut Floralia possint aprici meminisse senes . 
'apricum' 
autem quasi a)/neu fri/khs , sine frigore : inde et Africa , quod est 
calidior . 
mergis Aesacus Priami filius fuit . 
hic se praecipitavit 
de muro nec periit : et cum hoc saepius faceret , deorum miseratione 
in avem versus est , quae ad imitationem praecipitandi quasi idem 
facit saepe mergendo . 
frondenti ex ilice haec enim arbor in tutela Iovis est . 
†victoria est . 
<'frondenti'> 
pro 'frondente' , dativum pro ablativo . 
circumflectere bene uno sermone et profectionem conplexus 
est et reversionem . 
legunt eligunt . 
ductores domini navium , non gubernatores . 
populea velatur fronde ivventus Hebe Graece est 
Iuventas , filia Iunonis , uxor Herculis . 
nunc ergo aut propter hoc 
iuventus utitur populeis coronis , aut ad imitationem virtutis : populus 
enim Herculi consecrata est , ut populus Alcidae gratissima : 
aut 'populea' , quia ludi funebres sunt et haec arbor ab Hercule ab inferis 
allata est , cum canem Cerberum extraheret : nam et ipsa arbor 
Acherusia vocatur . 
nudatos bene nudatos , quia veste tecti esse consuerunt : 
nam 'nudum' est numquam tectum , ut facies . 
oleo perfusa oleo 
perfusos habens . 
transtris et transtra dicuntur et iuga , ut in sexto 
inde alias animas , quae per iuga longa sedebant . 
intenta 
porrecta . 
intenti eodem sermone in diversis usus est rebus : aliter 
enim brachia , aliter intendimus mentem . 
exvltantiaque h. c . 
p. p. hypallage : omni parte pulsans pavor corda haurit , id est ferit 
et exultare facit , ut latus haurit apertum . 
lavdumque ne esset turpe quod ait 'pavor' . 
sane istae 
sunt bellorum prolusiones ; 
unde etiam ad tubam geruntur . 
sed 
sciendum maioris aetatis funera ad tubam solere proferri : Persius 
hinc tuba , candelae : minoris vero ad tibias , ut Statius 
de Archemoro <tibia cui> 
teneros solitum deducere manes . 
finibus omnes secundum naturam ante generali usus est 
descriptione , venturus ad specialitatem . 
praecipites festinantes , ut praecipites vigilate 
viri : et est hyperbole . 
biivgo pro 'bigarum' : nove dixit . 
biivgo et hoc celeritatis est : plures enim se impediunt . 
carcere usurpavit : nam 'carcer' est numero tantum 
singulari custodia noxiorum ; 
'carceres' vero numero tantum plurali 
ostia , quibus equi arcentur : unde et 'carceres' quasi 'arceres' secundum 
Varronem . 
ivgis pro equis iugalibus . 
undantia autem large effusa . 
consonat ideo 'consonat' propter echo : nostrae enim 
vocis est aemula : unde et 'resultant' ait . 
elabitur praecurrit celeriter , ut labere nympha 
polo . 
turbam inter tumultum , hoc est in ipso principio . 
discrimine vel interstitio , vel certamine , vel cursu . 
et 
bene variat , nunc naves , nunc ductores commemorans . 
priorem inter se , hoc est tertium . 
metamque tenebant nauticum verbum . 
princeps modo ordinis est . 
quo tantum mihi vacat 'mihi' , ut solet plerumque . 
litus ama 'litus' est omne quod aqua adluitur : unde et 
saxum 'litus' vocavit . 
stringat radat , ac si diceret : hoc volo quod 
times . 
palmula extrema pars remi in modum palmae protenta . 
iterum hoc verbum et a poeta potest dici , ut 'iterum 
revocabat' : et a Gya , ut 'quo abis iterum' , non 'iterum pete' . 
inter navemque 'que' vacat . 
exarsit ivveni causa pendet ex causa : Horatius non ego 
hoc ferrem calidus iuventa consule Planco . 
nec lacrimis carvere genae nimis irascentum est : Cicero 
de Verre cum irasceretur , lacrimas interdum vix tenere . 
decorisque svi inhonestum enim irasci , duci praesertim . 
socivmque salutis possumus intellegere 'oblitus salutis suae 
socium' , id est gubernatorem : possumus et 'socium salutis oblitus' 
pro 'sociorum' , praecipitato scilicet gubernatore . 
ipse gubernaclo ut ostenderet nihil esse quod etiam 
ipse , qui non professus erat , posset implere . 
gubernaclo subit] ut 
in VI . 
cui deinde subibit . 
hortaturque viros aut ipse dicit celeuma : nam hortatores 
dicuntur : aut 'hortatur' ideo quia consternati fuerunt perdito 
gubernatore . 
clavum fustem gubernaculi . 
iam senior madidaque f. i. v. m. contra illud , quia occurrebat 
gubernatorem natandi peritum fuisse debere , addidit 'senior' 
et 'veste madida' . 
et ideo 'gravis' †madida. 'fluens' autem 'in 
veste' id est cui vestis fluebat : honeste locutus est : sic Iuvenalis 
et multo stillaret paenula nimbo . 
risere natantem unde in ludis voluptas quaeritur . 
revomentem saepius vomentem : vel quod diu hauserat . 
morantem inperitia gubernantis . 
aemula pristis eiusdem rei studiosa , ut illo aemulo 
atque imitatore studiorum meorum Cicero in Caesarianis . 
alias inimicum significat . 
insurgite econtra Lucanus atque in transtra 
cadunt et remis pectora pulsant (3.543) . 
hectorei aut fortissimi , qualis Hector fuit : aut re vera 
quondam Hectoris socii . 
gaetulis Africanis , a parte totum : nam Gaetulia mediterranea 
est , syrtes vero iuxta Libyam sunt . 
sic de syrtibus Horatius 
ubi Maura semper aestuat unda . 
fuisse autem Troianos 
in syrtibus ille indicat locus in brevia et syrtes urget , 
miserabile visu . 
ionio quando iuxta Charybdin navigaverunt . 
maleaeque Malea promunturium est Laconicae provinciae , 
ubi undae sunt sequaces , id est persecutrices , ut capreaeque 
sequaces inludunt . 
prima quasi quae soleo . 
mnestheus ille semper victor . 
hoc vincite loco victoriae sit ultimos non redire . 
nefas modo obprobrium . 
aerea fortis , ut et iunctos temo trahat aereus orbis : 
nam puppis aerea non est , sed prora . 
subtrahiturque solum unicuique rei quod subiacet solum 
est ei cui subiacet , unde est solum navis mare , et aer avium . 
et est verbum cuius perlucida significatio per naturam [non] invenitur . 
rivis quasi rivis , more rivorum : ac si 'rivatim' diceret . 
furens animi figurate dixit , ut praestans 
animi iuvenis . 
interior sinisterior : Cicero quem omnia intus canere 
dicebant , Sallustius igitur introrsus prima Asiae Bithynia 
est . 
iniquo angusto , ut et silvis insedit iniquis . 
procurrentibus praeminentibus , et obiectis et velut obviam 
venientibus . 
murice saxi asperi acumen eminens [quod] per tranquillitatem . 
morantur retro agunt . 
legunt alii 'praetereunt' : sed melius 'legunt' , id est 
colligunt : nam sequitur 'et fractis discentem currere remis' . 
prona vicina litoribus : unde 'altum' est longe positum . 
columba ubique de his domesticis 'columbas' Vergilius 
dicit , Persius vero ait teneroque columbo et similis 
regum pueris : nam agrestes 'palumbes' vocantur . 
exterrita pinnarum concussione terrorem significans , ut 
timuitque exterrita pinnis ales : non enim timet pinnis , 
sed indicat timorem . 
radit secat . 
iter liquidum] purum aerem . 
frustra quis enim ei relicta victoria subveniret ? 
ipso superest in fine prope terminum certaminis , ut 
spatia et si plura supersint , transeat elapsus prior . 
proprium decus quasi iam partam victoriam et honorem 
ni teneant , indignantur . 
successus felicitas . 
possunt quia posse videntvr 
sperabant victoriam opinione spectantum , ut cunctique sequentem 
instigant studiis . 
et fors pro fortasse . 
palmas utrasque diximus supra antiquum hoc 
esse . 
Carminius tamen dicit , qui de elocutionibus scripsit , per naturam 
vitiosam esse hanc elocutionem , et sive 'utramque palmam' , 
sive 'utrasque palmas' dixerimus , esse in aliquo usurpationem . 
imperium est pelagi id est in pelago , ut di 
quibus imperium est animarum . 
laetus victor : a praecedenti quod sequitur . 
ante aras de quibus paulo post pars spoliant 
aras . 
voti reus voti debitor : unde vota solventes dicimus 
absolutos . 
inde est damnabis tu quoque votis , quasi reos 
facies . 
proiciam exta 'proiciuntur' in fluctus , aris 'porriciuntur' , 
hoc est porriguntur : nisi forte dicamus etiam fluctibus offerri . 
quod 
si est , 'porriciam' legendum est , id est porro iaciam . 
phorcique chorus Latine 'hic Phorcus , huius Phorci' dicimus : 
nam apud nos Graeca huius nominis non est declinatio . 
est 
autem hic Phorcus deus marinus . 
panopeaque virgo una de Nereidibus , 
quam ideo separatim dixit , ut illas non virgines intellegamus . 
portunus deus marinus qui portubus praeest . 
et bene 
'inpulit' eum 'ipse' iam vicinum portui . 
nota est autem fabula . 
indignata Iuno quod ex pellice sua Semele natus Liber pater ab Ino 
matertera eius esset nutritus , Athamanti viro eius , regi Thebanorum , 
sive ut quidam volunt , Orchomeniorum , furorem inmisit , qui . . . Athamas 
post furorem a Iunone inmissum cum occiso Learcho filio , dum eum 
feram credit , Melicertam alterum filium cum Ino uxore sua persequeretur , 
et se illi in mare praecipitassent , voluntate numinum in 
deos versi sunt : Melicerta in Portunum , qui Graece Palaemon dicitur , 
Ino in matrem Matutam , quae Graece dicitur Leucothea . 
portu se condidit alto id est usque ad interiora 
pervenit . 
ex more ludorum , scilicet per praeconem . 
victorem 'primum' Cloanthum subaudis : nam et illi duo 
victores sunt Sergesti : unde paulo post habes quem modo 
navali Mnestheus certamine victor consequitur . 
dat ferre ut ferat. Graecum est duo verba coniungere , 
ut paulo post donat habere viro . 
sed hoc datur poetis . 
magnum talentum ut diximus quiddam breve , sed 'magnum' 
dixit comparatione alterius . 
circum id est in parte extrema . 
maeandro duplici flexuoso . 
et hoc dicit : erat in chlamyde 
flexuosa et in se remeabilis purpura , in modum Maeandri , 
fluminis Cariae provinciae , qui sinuosissimus est . 
meliboea alii 
putant Milesia. pro Meliboeensis : est autem civitas Thessaliae 
Meliboea . 
regius Troi , regis Phrygiae , filius . 
fatigat laus picturae , quasi gerat . 
acer id est velox. praepes modo volans . 
sublimem in altum . 
palmas da sidera tendunt aut mirantes , aut increpantes 
deos . 
virtute secundum quia ille favore vicerat numinum : 
unde et praemia dantur congrua : illi chlamys , deorum continens 
fabulam , huic lorica , id est virtutis insigne . 
hamis auroque hamis aureis . 
simoenta venit a nominativo Graeco , non in is , sed in 
eis exeunte . 
sub ilio alto 'o' brevis fit sequente vocali . 
decus et tutamen quia triplex et aurea . 
phegeus sagarisque nominatim dicendo addidit laudem . 
cursu palantes troas agebat ad Aeneae qui eum vicit 
pertinet laudem . 
cymbiaque pocula sunt in modum cymbae navis . 
aspera signis hoc est a)na/glufa . 
omnes qui vicerant scilicet . 
puniceis taenis vittis roseis : et significat lemniscatas 
coronas , quae sunt de frondibus et discoloribus fasciis , et sicut 
Varro dicit , magni honoris sunt . 
'taenis' autem modo vittis : alias 
vittarum extremitates dicit , ut fit longae taenia vittae . 
arte id est virtute : quod Graece a)reth/ dicitur . 
atque ordine debilis uno Sergestus scilicet . 
et bene 
ex mutatione conquisivit ornatum : nam inrideri et sine honore esse 
hominis est , remis carere , navis . 
viae in aggere agger est media viae eminentia , coaggeratis 
lapidibus strata : unde viae aggerem dixit . 
aerea fortis , ut aerea puppis . 
gravis fortis , 
ut gravibus certamina remis . 
tortus hos tortus : id est sine causa temptat incessus . 
clavda ab homine transtulit : Cicero mancam ac debilem 
fore praeturam suam . 
membra etiam hoc ab homine transtulit . 
vela facit tamen a)nako/louqon : nam non praemisit 
'quamquam remigare non posset' . 
subit ostia portus , ut supra 
diximus , ideo quia exitus fluminum frequenter portus efficiunt . 
promisso aut magno : aut ante promisso , kata\ to\ siwpw/menon , 
ut intellegamus in omnibus ludis illud esse servatum 
'nemo ex hoc numero mihi non donatus abibit' : quod et in pyctali 
ait certamine victori velatum auro vittisque iuvencum , 
ensem atque insignem galeam , solacia victo : aut certe 
promisisse eum intellegamus , quando vidit navem periclitantem . 
operum havd ignara minervae perita lanificii . 
cressa genus hoc est Cretensis . 
et hoc est figura Graeca , 
ut qui genus ? 
unde domo ? pholoe nomen proprium . 
erat autem lactans : nam infantes lactentes dicimus . 
gramineum graminosum : Cicero de hastis bene etiamne 
gramineas hastas : quia 'gramineum' est ex gramine , 'graminosum' 
gramine abundans . 
collibus undique curvis mutavit : non enim 
silva colles habet , sed est in collibus silva . 
debuit ergo dicere , 
quem colles cingebant silvis . 
mediaque in valle theatri media in valle erat circus 
theatri , id est spatium spectaculi . 
et 'theatri' Graece dixit a circumspectione . 
omne spectaculum theatrum possumus dicere a)po\ th=s 
qewri/as : non enim est speciale nomen . 
consessu medium tulit ordo est : quo se Aeneas medium 
tulit cum multis milibus , et extructo consessu resedit . 
animos 'eorum' subaudis . 
mixtique sicani quod ait pars et certare parati . 
forma insignis id est decorus. viridique ivventa aetates 
omnes Varro sic dividit : infantiam , pueritiam , adulescentiam , iuventam , 
senectam . 
hae tamen , sicut etiam de temporibus supra 
diximus , singulae trifariam dividuntur , ut sit prima , viridis , praeceps : 
hinc est et 'viridi iuventa' , et cruda deo viridisque 
senectus . 
item Sallustius sed Mithridates extrema 
pueritia regnum ingressus matre sua veneno interfecta . 
amore pio pueri] casto , non infami. amore pio pueri 
aut genetivus est , et dicit eum ob hoc venisse , ne amicum relinqueret : 
aut distinguendum per se , et est nominativus pluralis , ut 
'pueri' non referamus ad aetatem , sed ad agonale studium , in quo 
sunt puerorum et virorum separata certamina : nam a)/ndres kai\ pai=des 
dicuntur , licet non sint unius aetatis pai=des a)/ndres . 
regius †nouli . 
acarnan Epirota : Acarnania enim est pars Epiri . 
tegeaeae si derivativum fuerit 'de' non sequitur ; 
si 
'Tegeae' legerimus , non stat versus , nisi addita 'de' syllaba . 
derivativum 
autem ille indicat locus tunc lateri atque 
umeris Tegeaeum subligat ensem . 
et Tegeum oppidum est 
Arcadiae , a Tegeo Arcadis filio . 
helymus ecce ubi subtiliter Helymum cum Aceste ad Siciliam 
dicit venisse cum ait 'comites senioris Acestae' . 
adsveti silvis id est venatores . 
quos fama obscura recondit hoc dicendo per contrarium 
illos omnes esse nobiles indicavit . 
cnosia Cretensia : Cnosos enim est civitas Cretae . 
et 
bene , sicut etiam in navibus , et generalia dat et specialia . 
levato 
nitido , ut at levem clipeum sublatis cornibus Io . 
primi aliorum conparatione : nam unus est primus . 
flava viridi , ut supra iaspide fulva . 
phaleris equorum ornamentis ; 
sermo Graecus est . 
habeto habeat : tertia persona est a futuro imperativi , quae in hoc 
modo numeri singularis similis est secundae . 
amazoniam quasi Amazoniam , ut sacri tripodes . 
balteus balteus dicitur non tantum quo cingimur , sed 
etiam a quo arma dependent . 
contentus abito quasi de parvo munere . 
abito abeat . 
corripiunt spatia avdito raptim eunt , ut 
corripit Aeneas aditum custode sepulto . 
limenque relinquunt 
aut regulam , aut signum de creta factum . 
simul vltima signant intuentur et notant ultima spatia , 
id est finem cursus , aviditate vincendi . 
et deest 'visu' , ut Cicero notat 
et designat oculis . 
aut 'signant ultima' culmorum scilicet summitatem : 
'signant' vestigiis , ut alibi vix summa vestigia signat 
harena . 
primus abit sicut et de navibus post generalitatem transit 
ad specialitatem . 
et bene , quia tribus statuta sunt praemia , 
quinque commemorat , scilicet casuris duobus . 
alis velocitate , quia tam ventos quam fulmina alata fingunt 
poetae , ut et alitis austri . 
proximus hvic secundum hunc locum proximum [autem] 
dicimus etiam longe positum nullo interveniente . 
quo deinde sub ipso id est post ipsum , iuxta ipsum . 
calcem calce terit calcem dicimus unde terram calcamus ; 
ergo non proprie dixit 'calcem calce terit' : planta enim 
calcem non potuit terere : unde a parte totum accipiendum , id est 
calce pedem terebat . 
incumbens umero aut Helymi umero : aut currentis est 
gestus . 
elapsus prior ut dum elabitur , id est celeriter currit , 
prior fiat : et satis licenter est dictum . 
ambigvum minus firmum 
ad celeritatem . 
sub ipsam finem [finem] bis subaudis : sub ipsam finem 
[aut] fessi adventabant ad finem . 
labitur infelix quia parata victoria caruit . 
caesis 
ut forte ivvencis bene rem notam per transitum tetigit : agonalis 
enim moris fuerat post sacrificia ad certamen venire . 
fusus hvmum ordo est 'super fusus' . 
titubata participium sine verbi origine . 
in ipso concidit ablativum posuit , quia non est mutatio . 
oblitus amorum id est Euryali . 
et divisit sententiam Euryali . 
oblitus amorum amare nec supra dictis congrue : ait enim 
'amore pio pueri' : nunc 'amorum' , qui pluraliter non nisi 
turpitudinem significant . 
spissa harena tenui : quanto enim quid minutius , tanto 
est densius . 
prima tenet ta\ prw=ta , † ; prisca . 
fremituque secundo 
bene 'secundo' addidit , quia est et irascentum . 
hic temporis adverbium est modo . 
per caveam autem 
plebem significat : nam cavea consessus est populi . 
ora prima 
patrum hoc est quod Iuvenalis ait et omnibus ad podium 
spectantibus . 
lacrimaeque decorae ipse etiam fletus habebat aliquid 
venustatis , ortus aut a gaudio , ut Terentius o lacrimo gaudio , 
quod et congruit puero propter victoriam inopinatam : aut certe ad 
miserationem movendam contra eum qui se adserebat esse victorem . 
veniens crescens , ut hic segetes , illic veniunt felicius 
uvae . 
certa firma. certa manent pueri ut diximus supra , 
quia pai=des dicuntur . 
me liceat 'liceat me miserari' : nam non 'me liceat' , 
sed 'mihi liceat' dicimus . 
casus adlusit , a cadendo . 
tergum pellem . 
mutavit more suo : nam 'tergus' debuit 
dicere . 
onerosum plus est quam si 'oneratum' diceret , sicut et 
'sceleratum' et 'scelerosum' . 
qui lavde coronam virtute : a sequenti quod praecedit . 
fortuna bene dolum suum excusat . 
optimus olli aut ei adrisit : aut 'olli iussit efferri' . 
sane 
congrue arma dat iuveni . 
didymaonis artes laus ab artifice , ut divinum opus 
Alcimedontis . 
neptuni sacro danais de p. r. 'Danais' a Danais . 
et 
intellegimus hoc ad Aeneam transisse per Helenum . 
praesens fortis : ac si diceret , si adsit quis plenus animi . 
velatum id est coronatum . 
auro autem , quia solent 
habere laminas quasdam , ut et statuam ante aras 
aurata fronte iuvencum . 
virum se murmure tollit cum suffragio plurimorum . 
solus qui paridem s. c. c. multi haec a poeta volunt 
dici , melius tamen verba sunt populi : unde et 'virum se murmure 
tollit' . 
paridem venit ab eo quod est 'Paris , Paridis' vel 'Paridos' , 
quod autem legimus 'urbe paterna Parin creat' 
venit a)po\ tou= o( *pa/ris , tou= *pa/rios , tw=| *pa/ri , to\n *pa/rin : et volunt , 
si proprium sit , in 'dos' exire genetivum , si appellativum , in 
'os' . 
sane hic Paris secundum Troica Neronis fortissimus fuit , adeo 
ut in Troiae agonali certamine superaret omnes , ipsum etiam Hectorem . 
qui cum iratus in eum stringeret gladium , dixit se esse germanum : 
quod adlatis crepundiis probavit qui habitu rustici adhuc 
latebat . 
hos autem ludos transfert Vergilius ad Hectoris tumulum : 
qui sunt facti , cum habuisset Hector occidi . 
amyci de gente Amycus filius Neptuni fuit et nymphae 
Melies , qui a Polluce victus est pyctali certamine . 
Bebrycia autem 
ipsa est Bithynia : Sallustius igitur introrsus prima Asiae Bithynia 
est , multis antea nominibus appellata : ipsa enim est 
et maior Phrygia . 
moribundum morienti similem . 
talis qualem multitudo loquebatur . 
ostendit melius dixisset 'ostentat' . 
alacris cum 'acer' ubique dicat , 'alacer' tamen non dicit , 
licet inde nascatur : vitat enim confusionem : unde utrumque non 
vult dicere . 
nam 'alacer' nusquam , et iterum 'acris' nusquam dixit . 
inde est quod etiam pampini supprimit genus , quia dubitatur . 
si nemo avdet o(/ros bi/aios : argumentatur enim se omnes 
vicisse , ex eo quod ad certamen nullus accedit . 
reddi quasi debita promissa , quia ait 'victori velatum 
auro vittisque iuvencum' . 
hic gravis tunc . 
'gravis' autem aetate vel obiurgatione . 
castigat increpat , obiurgat . 
toro consederat herbae est verbum de verbo : nam 
'torus' a tortis dictus est herbis . 
frustra ordo est : tantane dona tam patiens sines tolli 
frustra ? 
sane sciendum , hunc secundum Hyginum , qui de familiis 
Troianis scripsit , unum Troianorum fuisse , de quo Vergilius mutat 
historiam . 
tam patiens pro 'tam patienter sines' . 
nobis deus ille magister 'nobis' non vacat : ut Cicero 
qui mihi accubantes : sed pro 'noster' est positum vitandi [propter 
similitudinem] homoeoteleuti causa . 
ille sub haec aut statim : aut post haec . 
sed enim gelidus aliud pendet ex alio : quare 'hebet' ? 
quia gelidus est : quare gelidus ? 
quia senis . 
effetae exhaustae . 
et est translatio a mulieribus , quas 
frequens partus debiles reddit . 
inprobus iste qui sine certamine postulat praemium . 
illa ivventas aut magna , aut quae quondam fuerat . 
nec dona moror id est non expecto , non moveor donis : 
hic enim sensus tam superioribus , quam sequentibus congruit . 
et 
supra enim ait , se non praemii causa dimicare , sed gloriae , et paulo 
post bovem victor interemit . 
inmani pondere pro 'inmanis ponderis' , more suo , ut 
hamis auroque trilicem . 
quibus quorum instructu . 
ferre manum contendere : nam utraque manus armatur . 
et 'manum' pro 'manus'. intendere brachia tergo ligare , ut 
intenditque locum sertis . 
animi tantorum hic distinguendum : hoc est virorum fortium , 
quos aequum non erat magna mirari . 
unde addidit 'ante 
omnes stupet ipse Dares' : nam stultum est dicere 'tantorum boum' , 
cum dixerit septem . 
longeque valde , ut : Tiberinaque longe ostia . 
versat considerat , ut Sallustius exercitum maiorum 
more verteret , hoc est consideraret . 
senior secundum Varronem 'senior' et 'iunior' comparativi 
sunt per inminutionem . 
hinc est iam senior , sed 
cruda deo viridisque senectus : additum enim hoc est ad exprimendum , 
quid sit 'senior' : item Ovidius inter iuvenemque senemque . 
et re vera non convenit hunc satis senem accipi , qui et 
vincere potest , et uno ictu taurum necare . 
ergo 'senior' non satis 
senex , sicut 'iunior' non satis iuvenis , intra iuvenem , sicut 'pauperior' 
intra pauperem . 
dicit autem hoc Varro in libris ad Ciceronem . 
caestus et arma e(\n dia\ duoi=n : 'arma' id est caestus . 
tristemque hoc ipso in litore p. aut in quo magister 
occisus est : aut 'in tristi litore' , id est infecundo : Varro enim dicit , 
sub Eryce monte esse infecundum campum fere in tribus iugeribus , 
in quo Eryx et Hercules dimicaverunt . 
haec germanus 'germanus' est secundum Varronem in 
libris de gradibus , de eadem genetrice manans , non , ut multi dicunt , 
de eodem germine , quos ille tantum fratres vocat : secundum quem 
bene nunc Erycem , Butae et Veneris filium , Aeneae dicit fuisse 
germanum . 
sanguine cernis adhuc f. i. c. non Herculis , quippe 
victoris , sed Erycis : quae infecerat se tegendo . 
aemula necdum adversa virtuti . 
geminis duobus . 
auctor acestes huius certaminis scilicet . 
aequemus pugnas id est arma : a sequenti quod praecedit . 
tibi 'pro te' , ut tibi deserit Hesperus Oetam . 
exve 
proice , solve . 
duplicem amictum id est abollam , quae duplex est , sicut 
chlamys : Horatius contra quem duplici panno patientia velat . 
constitit hic distinguendum propter vitium , ut sit 'arrectus 
in digitos' . 
sed utrum in pedum , an in manuum digitos ? 
est autem hic totus locus de Apollonio translatus . 
pugnamque lacessunt provocant potius , quam gerunt : 
vel certe inritant . 
membris et mole hoc est mole membrorum , ut 
molemque et montes . 
genva labant proceleumaticus est , quem , ut supra 
diximus , sic semper ponit , ut cogi possit in dactylum , ut 'genua 
labant' , et arietat in portas . 
nequiquam non profutura victoriae . 
vulnera iactant 
ictus . 
tela ictus . 
exit vitat , declinat , ut de Tarchone 
et vim viribus exit . 
et hoc verbo bis usus est tantum . 
qui molibus urbem amphibolon est : aut celsam molibus , 
aut quae molibus oppugnatur . 
sedet circum castella tmesis est , hoc est circumsedet . 
ostendit dextram aut fiducia virtutis est ostendere quod 
minaris : aut certe provectus aetatis ostenditur , quae eum ex inproviso 
ferire non sinit . 
velox velociter : nomen pro adverbio . 
vltro e contrario : ille enim cadere debuerat . 
gravis graviterque figura a similitudine . 
cava pinus id est exesa vetustate : et dicendo 'cava pinus' 
bene respexit ad aetatem . 
erymantho mons Arcadiae Erymanthus . 
ida in magna modo non Cretae , sed Phrygiae propter 
pinus . 
consurgunt studiis in studia . 
praecipitemque daren celerem , ut praecipites 
vigilate viri . 
nunc ille sinistra 'ille' vacat : nam metri causa additum 
est : de ipso enim dicit , ut 'creber utraque manu pulsat versatque 
Dareta' . 
quam multa grandine nimbi hypallage : nam debuit dicere , 
quam multo nimbo grando praecipitatur . 
versatque dareta 'Dares Daretis' , unde est 'Dareta' : 
et 'Dares Daris' , unde est 'Daren' , sicut 'Chremes' et 'Chremis' et 
'Chremetis' . 
infelix consolatio est : unde non dicit 'inbellis' , ut fortunae 
videatur esse quod victus est . 
dixitque vacat 'que' metri causa , et maluit perissologiam 
facere , quam uti communi syllaba , quae frequens vitiosa est : 
unde et Terentianus nec tanta in metris venia conceditur uti : 
Graeci enim his utuntur frequenter . 
fidi aequales Homerus fi/loi e(tai=roi . 
utroque in utramque partem . 
vocati accipiunt bene eorum ostendit pudorem : vel quia 
erant occupati circa amicum , dixit 'vocati' . 
cognoscite teucri habet rationem personarum , quia 
virtutem eius noverant Siculi . 
effractoque inlisit in ossa cerebro hypallage : effregit 
ossa et inlisit in cerebrum . 
hvmi bos cur , cum de uno loquatur , hic bovem , alibi iuvencum , 
alibi taurum appellat ? 
sed videtur pro tempore ac diversitate 
usus ideoque iuvencum ait . 
est autem hic pessimus versus in monosyllabum 
desinens . 
meliorem aptiorem : nam animalem hostiam dat . 
caestus artemque reponit et arma deposuit et arti 
renuntiavit , id est kata/lusin fecit . 
ingentique manu magna multitudine . 
malum 'malus' , 
arbor navis , generis est masculini : Horatius nec malus celeri 
saucius Africo . 
et dictus est malus , vel quia habet instar mali 
in summitate , vel quia quasi quibusdam malis ligneis cingitur , quorum 
volubilitate vela facilius elevantur . 
traiecto extento : unde transenna dicitur extentus funis : 
Sallustius machinato strepitu transenna corona in caput 
inponebatur . 
quo in quam : nam ponit adverbia pro nominibus , ut 
genus unde Latinum . 
clamore secundo sicut supra dixit magnoque 
virum se murmure tollit . 
quem modo id est nuper : nam ut supra diximus , victor 
fuit duorum . 
Urbanus vero dicit 'modo' propemodum , paene : nam 
secundus fuit . 
alii 'victor' voti compos volunt , ut rapidusque 
rotis insistere victor : optaverat enim ne rediret extremus , ut 
hoc vincite cives . 
clarissime frater pandare notissime , qui fuit Lycaonis 
filius . 
Pandarus autem [qui] secundum Homerum Minervae persuasione 
certamen singulare Menelai et Paridis , cum in eo esset 
ut Paris vinceretur , iacto telo diremit , quo Menelaum vulneravit . 
ivssus a Minerva . 
subsedit acestes hoc est remansit : 'Acestes' autem pro 
'sors Acestis' : nec enim proferebatur sors quae remanserat sola . 
aut 
certe 'subsedit' , delituit : unde et subsessores vocantur qui occisuri 
aliquem delitescunt : de quo verbo plenius dicturi sumus illo versu 
devicta Asia subsedit adulter . 
flexos incurvant mutatione usus est : nam 'curvos inflectunt' 
debuit dicere . 
pro se quisque viri pro qualitate roboris sui . 
diverberat avras scindit . 
arbore mali sic dixit , ut lustrat Aventini 
montem . 
exterrita pinnis timorem suum pinnis significans : singula 
enim animalia habent signa , quibus indicant suum timorem : 
unde ipse de lupo caudamque remulcens subiecit 
pavitantem utero , item de Caco turbatumque 
oculis : hominum enim timorem primi indicant oculi . 
omnia plavsu alii pinnarum dicunt , sed melius est , 
spectantum favore : illud enim est incredibile . 
adducto arcu telum tetendit hypallage est : nam adducitur 
telum et arcus intenditur . 
miserandus qui perfecta re difficiliore victoria caruit . 
innexa pedem innexum pedem habens . 
tum deinde . 
et est adverbium ordinis : nam 'tunc' temporis 
est . 
arcu contenta parato t. t. contento arcu tela tenens 
parata . 
in vota vocavit nam apud Lycios colitur quasi heros . 
nigra sub nube id est alta . 
vitamque reliquit in astris unde sumpserat vitam , ut 
hinc hominum pecudumque genus , vitaeque volantum . 
sane sciendum hunc totum locum ab Homero esse sumptum : 
unde inanis est vituperatio Aeneae , quod suspenderat avem 
maternam . 
nam et res est translata simpliciter : et quamcunque 
suspendisset avem , in hanc incideret vituperationem : nulla enim 
avis caret consecratione , quia singulae aves numinibus sunt consecratae . 
quamquam Urbanus dicat , matrem citius potuisse placari . 
artemque pater arcumque sonantem culpat hoc Vergiliomastix : 
artem enim in vacuo aere ostendere non poterat : quamquam 
dicant periti posse ex ipso sagittariorum gestu artis peritiam 
indicari . 
obicitur superius de his particulis secundum 
Iubam artigraphum tractavimus ; 
sed dicunt alii istas monosyllaborum 
ratione vel produci vel corripi . 
sane sciendum naturae esse 
ut breves sint : euphoniae vel Iubae ratione in conpositione producuntur , 
si tamen 'i' sequatur , quae licet non sit consonans , potest 
tamen in declinatione pro consonante haberi . 
avgurio monstrum 'augurium' dictum quasi 'avigerium' , 
id est quod aves gerunt . 
et bene de sagitta dixit 'augurium' , quae 
habet pennas : quamquam omnia ad unum congesserit locum : monstrum , 
augurium , auspicium , oraculum . 
sera gravia : Sallustius serum enim bellum in angustiis 
futurum , id est grave . 
et quod inprobant vates Aeneas 
amplectitur , deceptus augurii similitudine quod apud Troiam probaverat 
pater , ut stella facem ducens . 
liquidis in nubibus nubes pro aere posuit : nubes enim 
liquidae esse non possunt . 
cev saepe refixa poetice dixit secundum publicam opinionem : 
nam ut Lucretius dicit , ventus altiora petens , 
aetherium ignem secum torquet , qui tractus imitatur stellas cadentes . 
attonitis animis intentis , stupefactis per tonitrua , quae 
semper cohaerent caelestibus ignibus . 
nec maximus omen abnvit Aeneas amplexus est et probavit , 
non secundum augurum disciplinam dixit ad se non pertinere : 
nam nostri arbitrii est visa omnia vel inprobare , vel recipere . 
sume pater praecipe : nam verbum est iurisconsultorum , 
quo utuntur quotiens legatum non ab herede †certamen datur , sed 
est in accipientis arbitrio . 
exsortem a)/klhron , sine sorte . 
Anchisae munus quod Cisseus rex Thraciae , secundum 
Vergilium pater Hecubae , ut Cisseis regina Parin 
creat , Anchisae aliquando donaverat . 
inpressum signis inpressa signa habentem , id est emblemata . 
viridanti species participii sine verbi origine , temporis praesentis . 
primum ante omnes unum vacat . 
appellat vel dicit , 
vel salutat : Sallustius Iugurtha adveniens Volux quaestorem 
appellat . 
praelato invidit honori id est praelatum honorem . 
proximus post Eurytionem . 
donis ad dona . 
extremus ostendit hos sua munera percepisse , Acesten 
vero sumpsisse praecipua . 
nondum certamine misso de peractis loquitur rebus : 
unde debuit dicere 'vocavit' et 'fatus est' . 
ergo aut tempus est pro 
tempore : aut sic refert , ut videatur non de praeterito loqui , sed 
actum praeteriti temporis ponere et referre . 
custodem ad sese secundum Tullium qui dicit ad militiam 
euntibus dari solitos esse custodes , a quibus primo anno regantur : 
unde ait de Pallante sub te tolerare magistro 
militiam et grave Martis opus . 
inpubis ivli ab eo 
quod est 'hic pubis' : nam quod ait Sallustius puberes omnes 
interfici iubet , venit ab eo quod est 'puber' . 
et sunt ista communis 
generis , si referantur ad singulos . 
multitudo autem si dicatur , 
generis tantum feminini est , ut 'haec pubes' . 
fatur ad avrem sequitur et 'dic ait' : unde sicut et in 
tertio diximus , unum vacet necesse est . 
campos ivbet esse patentes discessu populi iubet fieri 
campos patentes . 
incedunt pueri aut poetica licentia confundit aetates , 
ut modo pueros , modo iuvenes dicat : nam ait 'una acies 
iuvenum' : aut certe secundum quosdam sequenti distinctione 
mutata , magistros pueros dicit , sequentes vero maturioris aetatis . 
quos omnis evntes quos euntes omnis turba fremit , id 
est cum favore prosequitur . 
tonsa coma 'tonsa' composita : nam proprie comae sunt 
non caesi capilli . 
pressa corona id est galea . 
et sermone Homeri 
usus est : nam galeam stefa/nhn dixit . 
et re vera corona non 
potest intellegi , cum sequatur 'galeam ante pedes proiecit 
inanem' . 
sed alii dicunt potuisse eos galeas habere coronatas . 
Baebius tamen Macer dicit , a Caesare Augusto pueris qui luserant 
Troiam , donatas esse galeas et bina hastilia : ad quod Vergilium 
constat adludere . 
it pectore summo sic legendum , ne sit soloecismus . 
et 
rei inanimali dedit motum dicendo 'it' . 
'summum' autem 'pectus' 
ait pectoris et colli confinium . 
tres equitum numero turmae rem Romanae militiae 
suo inserit carmini . 
nam constat primo tres partes fuisse populi 
Romani : unam Titiensium a Tito Tatio , duce Sabinorum , iam amico 
post foedera : alteram Ramnetum a Romulo : tertiam Lucerum , 
quorum secundum Livium et nomen et causa in occulto 
sunt . 
Varro tamen dicit , Romulum dimicantem contra Titum Tatium 
a Lucumonibus , hoc est Tuscis , auxilia postulasse . 
unde quidam 
venit cum exercitu : cui , recepto iam Tatio , pars urbis est 
data : a quo in urbe Tuscus dictus est vicus . 
Horatius ac Tusci 
turba impia vici . 
ergo a Lucumone Luceres dicti sunt . 
sic 
autem in tres partes divisum fuisse populum Romanorum constat , 
ut etiam qui praeerant singulis partibus , tribuni dicerentur : unde 
etiam sumptus , quos dabant populo , tributa nominarunt . 
terni 
ductores more suo : hoc est tres . 
ductores pueri hic quidam distingunt , ut diximus supra . 
paribusque magistris et hoc adludit : nam hodieque equitum 
dicuntur magistri . 
polite progenies illum dicit quem supra a Pyrrho introduxit 
occisum ; 
de quo Cato in originibus dicit , quod ad Italiam 
venerit et segregatus ab Aenea condiderit oppidum Politorium a 
suo nomine . 
quem thracius albis portat equus cum tres dixerit 
duces , duorum equos commemorat . 
sed aut praetermisit quod ut 
consequeretur necesse erat : nec enim unus pedes esse poterat : aut 
illo reddidit loco , ut 'cetera pubes senioris Acestae fertur equis' . 
quamquam multi distinctione mutata tres equos commemorent , ut 
sit plena 'equus bicolor maculis' , et de alio dicatur 'vestigia primi 
alba pedis' , id est primorum pedum vestigia , et 'frontem albam 
ostentabat alter' . 
genus unde atii duxere Latini propter Atiam dicit , 
matrem Augusti , de qua Antonius ait Aricina mater : vult enim 
eius etiam maternum esse genus antiquum . 
extremus quantum ad numerum spectat . 
cetera trinacrii cetera pubes equis Acestae fertur . 
pavidos gloriae cupiditate sollicitos , ut corda pavor 
pulsans . 
flagello virga quae sonat in morem flagelli . 
choris aciebus . 
vocati ictu virgae . 
et nunc terga fuga nudant tria quae in bellis geruntur , 
cuncta commemorat : fugam , pugnam , pacem . 
labyrinthus locus apud Cretam factus a Daedalo perplexis 
parietibus , ubi Minotaurus inclusus est . 
parietibus textum caecis iter hypallage est : caecum 
iter intextis parietibus . 
ancipitem dolum perplexum errorem . 
frangeret deciperet , falleret . 
est autem versus Catulli . 
inpediunt inplicant , intexunt : quod est a vestibus tractum . 
delphinum aut venit ab eo quod est 'delphin , delphinis , 
a delphine' : aut 'delphinum' pro 'delphinorum' posuit . 
maria 
umida Homerus u(gra\ ke/leuqa . 
carpathium mare est inter Aegyptum et Rhodum , ab 
insula Carpatho illic posita dictum . 
nec mirandum duas eum posuisse 
conparationes , cum et in secundo hoc fecerit , ut in 
segetem veluti cum flamma furentibus austris incidit , aut 
rapidus montano flumine torrens , et in georgicis 
tres ponat conparationes , ut frigidus ut quondam silvis inmurmurat 
auster , ut mare sollicitum stridit refluentibus undis , 
aestuat ut clausis rapidus fornacibus ignis . 
primus ascanius generis ordinem docet , ut in primo 
diximus . 
rettulit innovavit quod ante iam fecerat . 
priscos 
latinos ita dicti sunt qui tenuerunt loca , ubi Alba est condita . 
porro post longum intervallum : et est adverbium temporis . 
Troiaque nunc pueri t. d. a. ut ait Suetonius Tranquillus , 
lusus ipse , quem vulgo pyrrhicham appellant , Troia vocatur , 
cuius originem expressit in libro de purorum lusibus . 
hac celebrata tenus tmesis est , hoc est hactenus . 
et 
hic sermo , quantum ad artem spectat , duas continet partes orationis , 
ut 'hac' pronomen sit , 'tenus' praepositio , sicut pube 
tenus et crurum tenus ; 
sed iam usus obtinuit ut pro una parte 
habeatur . 
ergo adverbium est : omnis enim pars orationis cum desierit 
esse quod est , in adverbium migrat : et est temporis , nam 
'hucusque' significat . 
hic primum sequitur enim Palinuri mors vel Miseni . 
irim de caelo m. s. i. ex magna parte servatur , ut Mercurius 
ad concordiam , Iris ad discordiam mittatur : unde et Iris 
dicta est quasi e)/ris . 
falsum est autem quod dicitur ministra esse 
tantum dearum , cum et a Iove plerumque mittatur , ut 
aeriam caelo nam Iuppiter Irim dimittit , germanae haud 
mollia iussa ferentem . 
ventosque adspirat evnti ut de Mercurio 
voca zephyros . 
et bene Irim mittit , quae fit de nubibus , quarum 
dea est Iuno . 
per mille coloribus arcum aut subaudis 'factum' : aut 
antiptosis est 'mille colorum' , hoc est multicolorum . 
nulli visa ad ipsum retulit numen : nam arcus semper 
videtur : quem non Irim , sed viam Iridis dixit . 
alii celeritatis esse 
volunt 'nulli visa' . 
notandum sane etiam de Iride arcum genere 
masculino dicere Vergilium : Catullus et alii genere feminino ponunt , 
referentes ad originem , sicut 'haec cattus' et 'haec gallus' legimus , 
conspicit ingentem concursum quia ait supra 
undique conveniunt Teucri mixtique Sicani . 
'concursum' 
autem circa ludicra . 
desertosque videt portus a viris scilicet . 
in sola deserta : Terentius venit meditatus alicunde 
ex solo loco . 
acta mutato h in a superiori accentum damus , 
ut *(ele/nh Helena , *kirkh/ Circa . 
ergo quoniam et a)kth\ Graecum 
est , cum 'acta' facit , paenultima debet habere accentum : sed propter 
differentiam commutatur , ne non secreta et amoena litorum , sed 
participialiter acta significet . 
aspectabant flentes multi 'flentes heu' distingunt , ut 
sit 'miserabiliter flentes' , et a persona dicatur poetae . 
alii 'heu' 
a mulieribus dictum accipiunt . 
faciemque deae vestemque reponit duo diversa uno 
sermone conclusit . 
tmarii dorycli Thracii : Tmarus enim est mons Thraciae . 
et bene suadentis commendatur auctoritas . 
ac sic dardanidum m. s. m. i. 'sic' aut mutato habitu , 
aut ista dictura . 
o miserae magna utitur arte persuadendi , ut non ex abrupto 
quod persuadere vult dicat , sed circumstantiis illuc descendat . 
exitio non regno . 
septima post Troiae e. i. v. a. atqui et Dido dixit 
'nam te iam septima portat omnibus errantem terris et fluctibus 
aestas' . 
de qua re quidam hoc dicunt , quod Aeneas apud Carthaginem 
paucis diebus fuerit : nam ait 'cum subito adsurgens 
fluctu nimbosus Orion' , qui oritur , ut Sallustius dicit , iuxta solis 
aestivi pulsum : item ait 'dum pelago desaevit hiems et 
aquosus Orion' , ut hiemem pro tempestate posuerit : secundum quod 
Carthagini paucis fuerit diebus . 
sed illud occurrit 'nunc 
hiemem inter se luxu , quam longa , fovere' . 
et hoc quidam sic 
purgant , ut dicant potuisse fieri , ut intra anni metas et ad Africam 
venerit , et inde navigaverit . 
sed istis occurrit quod in primo ait 
'septima aestas' , unde apparet hanc octavam fuisse : quod et ab 
Anchisae morte indicat annus impletus . 
ergo constat quaestionem 
hanc unam esse de insolubilibus , quas non dubium est emendaturum 
fuisse Vergilium . 
cum terras omnes quia peragraverat multa . 
sideraque emensae ferimur aut tempestates ait , quae 
ortu vel occasu siderum saepe nascuntur : aut provincias , quae sideribus 
subiacent , ut Aethiopum versemus oves sub sidere 
cancri . 
per mare magnum procellosum : Lucretius suave 
mari magno . 
sequimur fugientem ut alibi iam tandem 
Italiae fugientis prendimus oras . 
et re vera nullus sequitur 
nisi quod fugit . 
volvimur non dixit 'navigamus' . 
hic erycis fines argumentum a facili . 
et est necessaria 
antithesis , ut opportunitate meliorum praesentium animi a futuris incertis 
avertantur . 
muros iacere pro 'fundamenta iacere' : nam muri 'duci' 
dicuntur . 
nequiquam qui non proderant , cum essent fatorum comites . 
hectoreos amnes quemadmodum vidit sibi patriae recordatione 
finxisse : aut non continget mihi videre flumina . 
infavstas mali ominis . 
nam mihi cassandrae non cui credere non debebant , sed 
cui cum sua pernicie non crediderant . 
iam tempus agi res id est Troiam fieri . 
mora prodigiis ecce prodigium de bono . 
et argumentatur 
ad incendium navium , aras ardere Neptuni : quas ideo quattuor 
dicit , quia singuli duces navium , qui certaverant , singulas posuerant . 
nam contrarium est numero deus inpare gaudet . 
alii 
tamen dicunt a Cloantho esse positas , qui promiserat supra . 
deus ipse maris , vel cuius sunt naves . 
infensum ignem id est ipsa infensa . 
tot aut multorum : aut supra dictorum , ut 
quinquaginta illi thalami spes tanta nepotum . 
non beroe vobis non est dissuasio , ut quidam putant , 
sed magis hortatur persuadendo numinis auctoritate . 
rhoeteia 
a Rhoeteo promunturio . 
divini signa decoris omnia colligit , quibus numina 
cognoscuntur : ut namque haud tibi vultus mortalis , 
nec vox hominem sonat , o dea certe . 
spiritus odor , ut divinum vertice odorem 
spiravere . 
vel gressus evnti ut et vera incessu patuit 
dea . 
primo ancipites antequam numen agnoscerent . 
oculisque 
malignis pro ipsae malignae . 
miserum inter a. p. t. aut magnum , ut Terentius eam 
misere amat : aut 'miserum' , quo fiebant miseriores , cum eis regna 
negarentur . 
pictas abiete puppes in abiete pictas , sive 'abiete' hoc 
est , quae erant de abiete . 
evmelus Latinus accentus est , translato nomine in Latinum . 
castra ut nos castra movemus , id est classem . 
magistri custodes : Terentius me filiis relinquunt quasi 
magistrum . 
quis furor iste novus quasi ad furentes loquitur : unde 
ne tum quidem agnitus , cum dixisset 'en ego vester Ascanius : galeam 
proiecit inanem' . 
'novus' autem est aut magnus , aut inopinatus . 
quo tenditis id est quid habetis intentionis ? 
vestras spes vritis navibus enim ad regna tendebant . 
inanem concavam , vacuam , sine capite . 
ludo per ludum . 
excussaque pectore ivno est furoris causa , non furor . 
idcirco quia furor desierat . 
vdo sub robore [vel] vicino aquis . 
stuppa secundum antiquam orthographiam : nam 'stippa' 
dicta est a stipando : abusive etiam linum dicimus . 
tardum densum , 
crassum : nam ignem solet fumus praeire : unde 'tardum' ad 
densitatem retulit . 
corpore navium , ut et dissice corpora ponto . 
descendit pestis incendium : more suo . 
et declamavit per contrarium : 
nam ignis superiora semper petit . 
flumina prosunt id est vis aquae . 
tum pius Aeneas umeris rescindere vestem et notant 
quidam quod damnum quattuor navium vir fortis et rex inpatienter 
doleat . 
sed magis illud considerandum est , quod ait supra 
Ascanius 'vestras spes uritis' : ut non damnum doleat , sed spem 
navigationis ereptam . 
ivppiter omnipotens figuratis agit coloribus : nec enim 
re vera hoc agit , ut pereat , sed agit oblique ut restinguatur incendium . 
bene autem 'si' ubique interponit : hic enim est optimus 
ductus , qui agentis voluntatem latenter ostendit . 
exosus antiqui 
et 'odi' dicebant et 'osus sum' : hinc est 'exosus' , quo utimur , licet 
iam 'osus sum' non dicamus . 
odi autem et praesens est et praeteritum . 
ad unum nullo excepto . 
si quid pietas antiqua l. r. h. aut si tibi cara pietas 
praestat aliquid humanis laboribus : aut si quid meremur propter 
pietatis cultum , ut parce pio generi , hoc ipsum remunerare : 
aut certe , quod est melius , si vel respicit res humanas pietas , 
quae de terris olim recessit . 
res eripe leto superflua acyrologia est . 
quod superest quod congrue sequitur . 
sine more sine exemplo . 
tonitruque t. ablativus 
hic incertus est utrum a neutro indeclinabili veniat 'hoc tonitru' , 
ut 'hoc cornu' : nam inde est fractaeque tonitrua nubis , ut 
'cornua' : an a masculino secundum quartam declinationem : hinc 
enim est tonitrus agis et mea fulmina torques . 
ardva terrarum periphrasis montium . 
aethere toto 
pro aere posuit . 
madescunt robora aut umectantur : aut resolvuntur in 
cinerem : quod naturale est post incendium . 
fatorum oraculorum . 
tum senior nautes bene daturum consilium et ab aetate 
et a prudentia et a religione commendat . 
quod autem dicit 'Pallas 
quem docuit' , propter illud quod supra diximus , fingitur , 
quia ipse Romam Palladium detulit : unde Nautiorum familia Minervae 
sacra retinebat : quod etiam Varro docet in libris quos de 
familiis Troianis scripsit . 
unum praecipuum . 
tritonia pallas 
pro uno proprio duo antonomasiva . 
reddidit arte id est virtute , a)po\ th=s a)reth=s . 
responsa dabat laus consilii . 
vel quae portende- 
ret ira magna deum quae praesignificabat . 
'magna ira deum' 
id est Iuno , ut et alibi caelestum vis magna iubet . 
solatus vocibus infit id est solatur et infit : nam 'solans' 
debuit dicere , sicut sequens eius indicat consolatio . 
quicquid erit ut ait fuerit quodcumque , 
fatebor . 
ferendo est dum fertur : modus gerundi est a passivo . 
est tibi iam hoc consilium est : id est habes . 
divinae 
stirpis praeter Dardanum a Criniso fluvio . 
volentem voliturum : nam velle habet . 
volentem] <voliturum : 
nam> 
non iam vult . 
superant supersunt , superfluunt . 
dicit autem non tantum 
debiles , sed etiam nolentes iuvenes : unde sequitur 'longaevosque 
senes' : nec enim adderet 'que' , nisi supra iuvenes dixisset . 
item 
expressius 'et quicquid tecum invalidum metuensque pericli est' . 
pertaesum magni incepti ut si non pertaesum 
thalami taedaeque fuisset . 
permisso nomine ab Aceste scilicet . 
dicta autem Acesta 
Segesta . 
tum vero nam et ante ea cogitaverat , ut pectore 
curas mutabat versans . 
animum diducitur Graeca figura , ut 
'mentem laesus' . 
et nox atra polum quasi maior causa cogitationis , ut 
et sub noctem cura recursat . 
bigis proprie modo : 
nam rorifera tenuaverat aera biga abusive est . 
caelo facies delapsa parentis aut secundum quod 
supra diximus , quia animae caelum tenent , simulacra 
vero apud inferos sunt : aut ad errorem pertinet somnii ; 
nam et 
'visa' ait : aut certe intellegamus a Iove missam potestatem aliquam , 
quae se in Anchisae converteret vultum , ut religiosus videretur ; 
nam 
et ipse dicit 'imperio Iovis huc venio' et infert 'Elysiumque colo' . 
care magis pro 'carior' . 
bene autem addidit 'dum vita 
manebat' : nulla enim est vita post mortem : ut ostendat vita fuisse 
cariorem . 
imperio iovis ab auctoritate , ut ipse deum 
tibi me claro dimittit Olympo regnator . 
nautes dat senior ut solet hic denuo iisdem usus est 
sermonibus : nam ait 'tum senior Nautes' . 
atque aspera cultu quod in nono latius exsequitur 
natos ad flumina primum deferimus , usque at patiens 
operum . 
debellanda tibi bello perdomanda . 
et bene victoriam , 
non bella sola praedicit , in quibus esse poterat terror . 
averna per alta ut 'Gargarus Gargara' , ut 'Tartarus 
Tartara' , 'Maenalus Maenala' pluraliter , ita 'Avernus Averna' . 
non me impia namque propter facilitatem . 
amoena 'amoena' sunt loca solius voluptatis plena , quasi 
'amunia' , unde nullus fructus exsolvitur : unde etiam nihil praestantes 
'inmunes' vocamus . 
piorum concilia elysivmque colo elysium est ubi piorum 
animae habitant post corporis animaeque discretionem : unde 
et 'interitus' dicitur res 'inter' animam et corpus 'veniens' . 
ergo 
elysium a)po\ th=s lu/sews , ab absolutione : quod secundum poetas in 
medio inferorum est suis felicitatibus plenum , ut solemque 
suum sua sidera norunt . 
secundum philosophos elysium 
est insulae fortunatae , quas ait Sallustius inclitas esse Homeri carminibus , 
quarum descriptionem Porphyrius commentator dicit esse 
sublatam : secundum theologos circa lunarem circulum , ubi iam aer 
purior est : unde ait ipse Vergilius aeris in campis , 
item Lucanus non illuc auro positi , nec ture sepulti 
perveniunt (9.10) . 
tum genus omne tuum et q. d. m. d. hae sunt causae , 
propter quas Aeneas descendit ad inferos : generis agnitio , et civitatis 
nomen , quod ei nullus umquam praedixerat , sed solus indicat 
pater . 
latet enim , ut supra diximus , verum urbis nomen : 
unde ei pater quasi pro mysterio et adfectione ait illa 
inclita Roma . 
et nomen quidem Romae a poeta dictum est ; 
nam 
verum urbis nomen , ut dictum est , latet . 
torquet medios nox umida cursus e. m. s. e. o. a. a . 
dies est plenus , qui habet horas viginti quattuor : nam et nox pars 
diei est . 
dicimus autem diem a parte meliore : unde et usus est , 
ut sine commemoratione noctis numerum dicamus dierum . 
hic autem 
dies secundum Aegyptios inchoat ab occasu solis , secundum Persas 
ab ortu solis , secundum Etruscos et Athenienses a sexta hora diei , 
secundum Romanos a media nocte : et hos nunc secutus ait 'medios 
cursus nox torquet et me saevus equis oriens adflavit anhelis' . 
haec 
autem plene exsequuntur et Cicero in auguralibus et Aulus Gellius 
in libris noctium Atticarum . 
hoc etiam illa res iuris indicat , 
quod cum tribunum plebi abnoctare ab urbe non liceret , licebat 
tamen exire post noctem mediam et ante mediam reverti . 
saevus oriens solem dicit , cuius lux est umbris inimica : 
unde Lucanus et medio feriere die (6.744) . 
est autem physicum : 
nam pereunt umbrae solis adventu . 
Aeneas quo deinde rvis ? ? ordo est : Aeneas deinde 'quo 
ruis ? ' 
quem fugis ? ? quasi ignorans rationem , qua fugeret . 
canae aut antiquae , aut propter ignis favillas . 
farre pio vel quia exinde sacrificabant : vel quia mos 
fuit apud maiores ut divinum ignem farre servarent : qui si durasset 
in alterum diem , eum aptum agendis rebus significabant . 
'far' 
autem frumenti certa species est , sicut adoreum . 
primum principem . 
havd mora hoc est quod ait 'et coniunge volentem' . 
nec ivssa voluntatem , ut supra infandum regina 
iubes renovare dolorem : aut certe quae Iuppiter iusserat . 
transcribunt urbi matres Romani moris verbum est : 
'transcripti' enim in colonias deducebantur . 
urbi ad urbem . 
deponunt quasi de navibus . 
animos nil magnae l. e . 
aut Aeneas deponit eos qui nulla gloriae cupiditate tanguntur : aut 
hi qui erant transcripti , id est matres et volentium multitudo , deponunt 
animos , id est summittunt inertiae . 
robora navigiis melius hic distinguitur . 
exigvi numero sed bello vivida virtus transiit ad 
rem a numero . 
urbem designat aratro quem Cato in originibus dicit 
morem fuisse . 
conditores enim civitatis taurum in dexteram , vaccam 
intrinsecus iungebant , et incincti ritu Gabino , id est togae parte 
caput velati , parte succincti , tenebant stivam incurvam , ut glebae 
omnes intrinsecus caderent , et ita sulco ducto loca murorum designabant , 
aratrum suspendentes circa loca portarum . 
unde et territorium 
dictum est quasi terriborium tritum bubus et aratro . 
gavdet regno Troianus acestes suo : nomine enim eius 
fuerat civitas appellata . 
indicitque forum id est tempus et locum designat agendorum 
negotiorum , qui conventus vocatur . 
'indicit' autem verbum 
iuris est . 
et per hoc potentem vult significare civitatem . 
et 
patribus dat ivra vocatis dat condendi iuris potestatem his quos 
appellaverat patres : aut certe vocatis patribus iura distribuit . 
hi 
autem , ut Sallustius dicit , vel aetate vel curae similitudine 
patres appellati sunt . 
senatores autem alii a senecta aetate , 
alii a sinendo dictos accipiunt : ipsi enim agendi facultatem dabant 
per senatus consulta . 
erycino in vertice Eryx mons Siciliae supra Drepanum , ubi 
fuit templum Veneris Erycinae . 
idaliae Cypriae . 
sacerdos alii ad tumulum , alii inverso 
ordine ad templum referunt , ut lucus tantum tumulo detur Anchisae , 
ut in bucolicis inducite fontibus umbras pastores : 
nemora enim aptabant sepulcris . 
visa maris facies ut alibi mene salis placidi 
vultum . 
vult autem istos aspectum quoque maris horrere . 
fugae profectionis . 
eryci et tempestatibus bene iunxit : procellae enim aut 
de fluminibus , aut de montibus fiunt , quas peripnoi/as dicunt , vulgo 
†peripenas appellant . 
solvique ex ordine funem ordo est : iubet caedere ex 
ordine , id est rite peragi sacrificium , et sic solvi funem : sic in 
septimo Phrygiamque ex ordine matrem invocat , id 
est rite . 
<'funem' autem> 
quo naves ad terram ligantur . 
tonsae olivae comptae , minutis frondibus . 
procul in prora in parte extrema . 
effundit pectore questus hoc est cum dolore , ut ait 
funditque preces rex pectore ab imo . 
preces descendere ad omnes si quid invidiae est in 
humillimis precibus , inputandum †in nomina Iunoni . 
nam 'omnes' 
dicendo etiam humiles significat : unde ait etiam descendere . 
quam nec longa dies id est longum tempus : de quo 
licet melius feminino genere dicamus , tamen et masculino dicimus : 
nam de certo die masculino tantum utendum est , ut 'natalis meus 
dies est' . 
pietas nec mitigat aut Troianorum , quia pii sunt : 
aut certe propter illud Iunoni Argivae iussos adolemus 
honores , quasi quae nec sacrificiis placaretur . 
infracta valde fracta , ut Turnus ut infractos 
adverso Marte Latinos . 
media de gente id est totius gentis potentem . 
exedisse 
muliebriter dictum : nam inde est quod sequitur 'cineres 
atque ossa peremptae' . 
sane 'edo' habet et rectam , sed antiquam 
declinationem , ut 'edo edis edit' , et anomalam , ut 'edo es est' : 
quarum secunda et tertia personae longae sunt propter differentiam 
'sum es est' . 
'edit' autem in praeterito producitur 'edi edisti edit' , 
ut 'legit' . 
cavsas tanti sciat illa furoris bene supprimit : contra 
ipsam enim sunt quae Iuno in decimo exsequitur , ut 'me duce 
Dardanius Spartam expugnavit adulter' . 
quam molem ut alibi et tantas audetis tollere 
moles . 
nequiquam aut sine causa , id est nulla extante ratione : 
aut 'nequiquam' quantum ad eius pertinet mentem : unam enim 
navem ex omnibus vertit . 
unde ait Iuno 'quae potui 
infelix' . 
in regnis hoc avsa tuis ut alibi non illi imperium 
pelagi saevumque tridentem . 
actis furore conpulsis , 
ut reginam Allecto stimulis agit undique 
Bacchi . 
ignotae ignobili , ut nam saepe favos ignotus adedit 
stellio : et dixit ignotam Italiae conparatione : nam ignota non 
erat ad quam bis Troiani venerant . 
vela tibi id est per regnum tuum . 
si concessa peto siquidem : nam modo 'si' confirmantis 
est . 
agit autem a possibili . 
fas omne est fas te est , hoc est possibile est , 'meis 
regnis fidere' : nam 'fido' dativum tantum regit . 
unde genus ducis ut diximus supra , quia feliciter 
est navigaturus Aeneas , Venerem dicit a mari procreatam . 
et 
ut fert fabula , Caelus pater fuit Saturni . 
cui cum iratus filius falce 
virilia amputavit , delapsa in mare sunt : de quorum cruore et maris 
spuma nata dicitur Venus : unde et *)afrodi/th dicitur , a)po\ tou= a)frou= . 
sed hoc habet ratio : omnes vires usu venerio debilitantur , qui sine 
corporis damno non geritur : unde fingitur Venus nata per damnum ; 
de mari autem ideo , quia dicunt physici sudorem salsum esse , quem 
semper elicit coitus . 
unde etiam myrtus ei consecrata est , quae 
litoribus gaudet , ut ait litora myrtetis laetissima . 
ideo autem 
diximus 'Caelus pater' , ut deus significaretur : nullus enim deus generis 
neutri est . 
nam caelum genere neutro elementum significat. mervi 
quoque etiam praestiti , ut nec te regina negabo promeritam . 
alii dicunt 'militavi' , ut aere merent parvo . 
rabiem tantam caelique marisque ut in primo legimus . 
in terris etiam in terris : nam augmentum est . 
in mare se xanthus omnia haec Homeri sunt . 
nec dis nec viribus aequis id est diis iniquis , hoc est 
adversis : litotes figura . 
aut 'non aequis' non aequali favore : plures 
enim Graecis favebant . 
de matribus autem , id est Thetide et Venere , 
intellegere non possumus , quia et Thetide melior Venus est , et ei 
praesenti derogare nollet . 
cuperem cum vertere ab imo quod proprium eius est , 
ut magnoque emota tridenti fundamenta quatit . 
hinc ut supra diximus , e)nosi/xqwn dictus est . 
et fecit augmentum , 
cum se praestitisse dixit iratum . 
portus accedet hic distinguendum , ne sit contrarium Veneris 
petitioni , quae ait 'liceat Laurentem attingere Thybrim' . 
amissum quem gurgite quaeres Misenum dicit , de quo 
legimus inter saxa virum spumosa inmerserat unda . 
unum pro multis Palinurum significat : nam falsum erit 
si unum voluerimus accipere : duos enim constat occisos , Misenum et 
Palinurum . 
laeta permulsit permulsit et laeta fecit , ut 
animumque labantem inpulit : aut certe perpetuum est epitheton 
Veneris . 
spumantia frena spumas moventia . 
feris equis , ut inque feri curvam conpagibus 
alvum . 
variae comitum facies aut beluas dicit marinas secundum 
naturam : aut poetice deos marinos . 
inmania cete to\ kh=tos 
kai\ ta\ kh/th , ut be/los be/lh : nam Latine sic declinari non potest . 
nullum enim apud nos animal generis neutri est : nisi forte 'hic 
cetus , huius ceti' dicamus , quod nusquam lectum est ; 
nam dicuntur 
canes marini . 
et senior glauci chorus Glaucus Anthedonius piscator 
fuit . 
qui cum captos pisces supra herbam abiecisset et eos recepisse 
vidisset quam amiserant vitam , intellecta herbarum potentia , esu 
earum in deum mutatus est : cuius hic chorum ideo senem dicit , 
quia etiam ipse senex fuerat . 
aut certe seniorem dicit propter spumarum 
colorem , sicut paene omnes dii finguntur esse marini . 
inovsque palaemon Melicerta Inus filius . 
et notandum patronymicon 
a matre in auctore idoneo . 
phorcique exercitus omnis di qui sub Phorco agunt . 
hic autem Phorcus dicitur Thoosae nymphae et Neptuni filius . 
ut 
autem Varro dicit , rex fuit Corsicae et Sardiniae : qui cum ab 
Atlante rege navali certamine cum magna exercitus parte fuisset 
victus et obrutus , finxerunt socii eius eum in deum marinum esse 
conversum . 
laeva tenet thetis satis prudenter sexum debiliorem 
sinistrae adplicat parti . 
nisaee media diphthongos est . 
vicissim quia reliquerat quidem socios , sed feliciter petebat 
Italiam . 
pertemptant sollicitant . 
attolli malos id est vela per malorum volubilitatem 
levari : nam cum navigaret iam , non dubium quod olim erexerant 
arbores . 
fecere pedem id est podiam , hoc est funem , quo tenditur 
velum . 
sinistros nunc dextros pro aurae mutabilitate . 
cornva antemnarum extremitates . 
sva flamina prospera , 
a puppi venientia . 
princeps ante omnis unum verbum vacat . 
mediam caeli metam perite locutus est : nam medium 
caelum meta est a)nabiba/zontos circuli , qui medius est inter ortum 
et occasum . 
a medio autem caelo et finitur ortus , et occasus incipit 
siderum . 
alter est o(ri/zontos , qui segregat aspectum huius 
caeli ab alio invisibili nobis . 
sub remis fusi per d. s. n. id est requierant paululum , 
sic remos tenentes . 
levis vel adventu vel discessu : nam levis in utroque est . 
dispulit umbras nam semper deos ambit nimbus . 
te palinure petens factiose adgrediens , adpetens . 
et 
sciendum in maius celebrari Palinuri mortem more poetico , quem dormientem 
in undas cecidisse constat †missum. somnia soporem . 
bene 
autem discernit ista Vergilius , ut 'Somnum' ipsum deum dicat , 
'somnium' quod dormimus , 'insomnium' quod videmus in somnis , 
ut sed falsa ad caelum mittunt insomnia manes . 
iaside fili Iasi . 
ferunt ipsa aequora classem id 
est et aestu et aura nostris utimur . 
aequatae spirant avrae prosperae , ut aequatis 
classem procedere velis . 
pone caput bene particulatim ad id venit , quod aperte 
dictum refutaretur . 
laboris ex intuendis sideribus . 
pavlisper 
hoc est paululum , dum tu quiescis . 
vix attollens lumina aut a sideribus removens , aut certe 
numinis praesentia praegravatus : quod est melius : nam et sequens 
eius oratio turbata est , quod et semiplenae indicant elocutiones . 
vultum mutabilitatem , quae fit pro qualitate ventorum . 
ivbes vis , ut infandum regina iubes renovare 
dolorem . 
mene hvic confidere monstro ? ? subaudis 'vis' , 'iubes' . 
Aenean credam quid enim per contrarium dicit : cur 
Aeneam non committam caelo et auris fallacibus , qui sum totiens 
serenitatis fraude deceptus ? 
'quid enim' quid ni ? 
cur non ? 
fravde sereni serenitatis : ut et servantissimus 
aequi . 
alii legunt 'deceptus fraude caeli sereni' . 
vique soporatum stygia morte plenum . 
utraque 
tempora pro 'utrumque tempus' . 
cunctanti quasi reluctanti . 
natantia errantia somni 
vicinitate . 
cum puppis parte prooeconomia : ut triduo natare potuerit . 
currit iter ut Cicero ite viam , redite viam . 
tutum 
praesidio Neptuni . 
sirenum Sirenes secundum fabulam tres , parte virgines 
fuerunt , parte volucres , Acheloi fluminis et Calliopes musae filiae . 
harum una voce , altera tibiis , alia lyra canebat : et primo iuxta 
Pelorum , post in Capreis insulis habitaverunt , quae inlectos suo 
cantu in naufragia deducebant . 
secundum veritatem meretrices 
fuerunt , quae transeuntes quoniam deducebant ad egestatem , his 
fictae sunt inferre naufragia . 
has Vlixes contemnendo deduxit ad 
mortem . 
'Sirenum' autem genetivus pluralis est veniens ab 'hac 
Sirene' . 
tum rauca ac si diceret , antehac delectabili voce resonabant , 
tunc fluctibus solis . 
et bene imitatus est maris stridorem 
'sale saxa sonabant' . 
amisso flvitantem e. m. naturale enim est ut fluctuet 
navis sine gubernatore . 
nocturnis rexit in undis dat ei hoc et in decimo , 
ut ipse sedens clavumque regit velisque ministrat . 
multa gemens nomen pro adverbio : hoc est multum et 
satis gemens . 
casu amici propter ruinam adlusit ad nomen . 
pelago confise hoc est quod supra Palinurus excusat . 
nudus insepultus , mortuus : ut et freta destituent nudos 
in litore pisces . 
singula autem legenda sunt , ut ad dolorem gradus 
fiant . 
ignota peregrina , ante non visa ; 
nam in sexto 
dicturus est paulatim adnabam terrae , iam tuta tenebam . 
sciendum sane Tuccam et Varium hunc finem quinti esse voluisse : 
nam a Vergilio duo versus sequentes huic iuncti fuerunt : unde in 
non nullis antiquis codicibus sexti initium est obvertunt pelago 
proras , tum dente tenaci . 
SERVII GRAMMATICI 
IN VERGILII AENEIDOS LIBRVM SEXTVM 
COMMENTARIVS . 
Totus quidem Vergilius scientia plenus est , in qua hic liber 
possidet principatum , cuius ex Homero pars maior est . 
et dicuntur 
aliqua simpliciter , multa de historia , multa per altam scientiam 
philosophorum , theologorum , Aegyptiorum , adeo ut plerique de his 
singulis huius libri integras scripserint pragmatias . 
sane sciendum , 
licet primos duos versus Probus et alii in quinti reliquerint fine , 
prudenter ad initium sexti esse translatos ; 
nam et coniunctio poematis 
melior est , et Homerus etiam sic inchoavit w(\s fa/to da/kru xe/wn . 
classique inmittit habenas navibus suis , aut suae navi , quae 
classis dicitur , vel quod fiat de fustibus . 
calas enim dicebant maiores 
nostri fustes , quos portabant servi sequentes dominos ad proelium , unde 
etiam calones dicebantur . 
nam consuetudo erat militis Romani , ut ipse 
sibi arma portaret , ipse vallum : vallum autem dicebant calam , sicut 
Lucilius scinde calam , ut caleas , id est , o puer , frange fustes et 
fac focum . 
inde ergo classem dictam dicunt . 
alii classem hinc magis 
dictam volunt : apud maiores nostros stipendium proelio terrestri miles 
pedester dabat , equites vero dabant in navali certamine ; 
nam adhuc 
pauper fuerat populus . 
exinde iam quod ab equitibus dabatur stipendium , 
tractum est ut diceretur classis : proprie enim classes equitum 
dicimus. classi aut suae navi , quae classis , ut in primo 
diximus , dicta est a)po\ tw=n ka/lwn , id est a lignis , unde Horatius 
me vel extremos Numidarum in agros classe releget , cum 
de una loqueretur navi : aut omnium quae eius cursum sequuntur ; 
Palinuri enim implet officium , de quo supra ait ad hunc 
alii cursum contendere iussi . 
inmittit habenas aut funes 
per metaphoram dixit , aut Homerum secutus est , qui ait vela erigi 
e)ustre/ptoisi boeu=si , id est loris tortis ; 
his enim utebantur antiqui . 
et tandem ad Aeneae desiderium retulit , olim ad Italiam 
venire cupientis . 
ceterum mora non congruit de Capreis Cumas 
usque , ad vicinitatem accedente favore Neptuni . 
an 'tandem' ad 
consuetudinem navigantium retulit , quibus nulla non longa navigatio 
videtur ? 
an 'tandem' ad id tempus refertur , ex quo Troia navigatum 
est ? evboicis oris a colonia appellavit Cumas : nam Euboea 
insula est , in qua Chalcis civitas , de qua venerunt qui condiderunt 
civitatem in Campania , quam Cumas vocarunt vel a)po\ tw=n kuma/twn , 
vel a gravidae mulieris augurio , quae Graece e)/gkuos dicitur . 
adlabitur venit celeriter , ut labere nympha polo . 
pelago in pelagus : sic dictum est , ut it clamor 
caelo . 
bene autem 'obvertunt' , non 'obvertit' , ut non Aeneae , sed 
sociis vilia et nautica dentur officia . 
gubernandi ars soli Aeneae 
conceditur . 
dente tenaci unde in primo unco non 
alligat anchora morsu . 
anchora ut supra diximus , in Graeco aspirationem 
non habet , nam a)/gkura dicitur : unde et apud maiores sine aspiratione 
proferebatur . 
contra 'thus' et 'orchus' veteres dicebant et 
'lurcho' , id est vorax , quibus sequens aetas detraxit aspirationem . 
praetexunt praetegunt , ut praetexere funera 
sacris . 
ivvenum manus post conditam in Sicilia civitatem senum 
aut nulla aut rara fit mentio . 
emicat cur hoc verbum posuerit ex 
sequenti actu iuvenum advertendum est. ardens festinans , ut 
instant ardentes Tyrii . 
litus in hesperium hic ostenditur Hesperiam minorem esse 
omnem Italiam , dictam , ut supra diximus , vel a rege 
vel a stella . 
semina flammae *spe/rma puro\s Homerus dicit , 
id est semen ignis . 
abstrusa in venis silicis in georgicis et silicis 
venis abstrusum excuderet ignem : abstrudere enim est de industria 
celare . 
ferarum tecta epexegesis silvae . 
flumina monstrat quaecumque fluenta . 
et sciendum monstrari 
Aeneae ad expiandum se : nam funestatus fuerat morte Palinuri , 
non quod eum viderat , sed quod funus agnoverat , id est 
doluerat ; 
in eo enim est pollutio quod ait casuque animum 
concussus amici , nam ipsa inpiant quae agnoscimus . 
unde 
in Livio habemus Horatium Pulvillum , cum Capitolium 
dedicare vellet , audisse ab inimico mortuum filium , et , ne pollutus 
dedicare non posset , respondisse , cadaver sit . 
hanc autem purgationem 
Aeneae polluto dat ubique Vergilius , ut paulo post 
corpusque recenti spargit aqua . 
at pius Aeneas oportune hoc loco , quippe ad templa festinans . 
arces quibus altus apollo p. cum ubique arx Iovi detur , 
apud Cumas in arce Apollinis templum est . 
'altus' autem vel 
magnus , ut iacet altus Orodes et de ipso Apolline 
sic pater ille deum faciat , sic altus Apollo : vel ad 
simulacri magnitudinem retulit , quod esse constat altissimum . 
Coelius 
enim de Cumano Apolline ait ibi in fano signum Apollinis 
ligneum , altum non minus pedes XV : cuius meminisse putatur 
Vergilius . 
quibus praesidet quibus praeest , quas defendit . 
horrendae 
venerandae , ut horrendum silvis et r. p . 
procul haud longe : procul enim est et quod prae oculis est , et 
quod porro ab oculis : unde duplicem habet significationem , iuxta 
et longe . 
antrum inmane epexegesis domus Sibyllae . 
mentem 
animvmque perissologia est : nam secundum Lucretium 
unum est mens et animus . 
delius inspirat vates Apollo fatidicus . 
et sic ait 'Delius' , 
ut nunc Lyciae sortes , id est Apollineae . 
bene 
autem Sibylla quid sit expressit 'magnam cui mentem animumque 
Delius inspirat vates' : nam , ut supra diximus , Sibylla 
dicta est quasi siou= boulh\ , id est dei sententia . 
Aeolici enim siou\s 
deos dicunt . 
triviae lucos congrue Apollini Dianae iuncta sunt templa , 
ut et paulo post Phoebi Triviaeque sacerdos . 
et bene fit 
lucorum Dianae commemoratio , quia petiturus est inferos . 
avrea 
tecta Apollinis scilicet . 
daedalus ut fama est fugiens minoia regna ubique 
de incertis dubitat , ut fama est Enceladi . 
sane fabula 
de hoc talis est : indicato a Sole adulterio Martis et Veneris Vulcanus 
minutissimis catenis lectulum cinxit , quibus Mars et Venus 
ignorantes inplicati sunt et cum ingenti turpitudine resoluti sub 
testimonio cunctorum deorum . 
quod factum Venus vehementer 
dolens stirpem omnem Solis persequi infandis amoribus coepit . 
igitur Pasiphae , Solis filia , Minois regis Cretae uxor , tauri amore 
flagravit et arte Daedali inclusa intra vaccam ligneam , saeptam 
corio iuvencae pulcherrimae , cum tauro concubuit , unde natus est 
Minotaurus , qui intra labyrinthum inclusus humanis carnibus vescebatur . 
sed Minos de Pasiphae habuit liberos plures , Androgeum 
Ariadnen Phaedram . 
sed Androgeus cum esset athleta fortissimus 
et superaret in agonibus cunctos apud Athenas , Atheniensibus et 
vicinis Megarensibus coniuratis occisus est . 
quod Minos dolens collectis 
navibus bella commovit et victis Atheniensibus poenam hanc 
statuit , ut singulis quibusque annis septem de filiis et septem de 
filiabus suis edendos Minotauro mitterent . 
alii dicunt a Minoe in 
vindicta filii occisi , sicut dictum est , Iovem rogatum . 
qui cum Atheniensibus 
pestilentiam misisset , praeceptum oraculo est de septem filiis 
annuis ad Minotauri pastum dirigendis. sed tertio anno Aegei filius 
Theseus missus est , potens tam virtute quam forma . 
qui cum ab 
Ariadne regis filia amatus fuisset , Daedali consilio labyrinthi filo 
iter rexit et necato Minotauro cum rapta Ariadne victor aufugit . 
quae cum omnia factione Daedali Minos deprehendisset effecta , eum 
cum Icaro filio servandum in labyrinthum trusit . 
sed Daedalus 
corruptis custodibus vel , ut quidam tradunt , ab amicis sub faciendi 
muneris specie , quo simulabat posse regem placari , ceram et linum 
accepit et pennas , et inde tam sibi quam filio alis inpositis evolavit . 
Icarus altiora petens , dum cupit caeli portionem cognoscere , pennis 
solis calore resolutis , mari in quod cecidit nomen Icarium inposuit . 
Daedalus vero primo Sardiniam , ut dicit Sallustius , post delatus 
est Cumas , et templo Apollini condito sacratisque ei alis in foribus 
haec universa depinxit . 
dicendo autem Vergilius 'ut fama est' 
ostendit requirendam esse veritatem . 
nam Taurus notarius Minois 
fuit , quem Pasiphae amavit , cum quo in domo Daedali concubuit . 
et quia geminos peperit , unum de Minoe et alium de Tauro , enixa 
esse Minotaurum dicitur , quod et ipse paulo post ostendit dicens 
mixtumque genus . 
sed inclusum Daedalum regina corruptis 
relaxavit custodibus . 
qui amisso in mari filio navi delatus est Cumas , 
quod et ipsum tangit dicens remigium alarum : alae enim 
et volucrum sunt et navium , ut velorum pandimus 
alas . 
Phanodicus Deliacon Daedalum propter supradictas causas fugientem 
navem conscendisse et cum imminerent qui eum sequebantur , 
intendisse pallium ad adiuvandum ventos et sic evasisse : illos vero qui 
insequebantur reversos nuntiasse pinnis illum evasisse . 
Menecrates Daedalum 
occiso patruele fratre Cretam petisse dicit , Icarum filium eius 
ab Atticis pulsum dum patrem petit naufragio perisse , unde mari 
nomen . 
quidam hunc Daedalum , Eupalami filium , arte fabrili nobilem , 
occiso Perdice , sororis suae filio , quem solum habere metuebat aemulum 
artis suae—nam ab illo et usum serrae de osse interiore piscis et 
circinum propter nomen suum : nam aliquibus Circinus putatus est 
appellatus : vel , ut quidam , organum inventum tradunt—fugientem 
invidiam ad Minoem delatum Cretam Pasiphaes uxoris eius nefandi 
stupri dolum fabricasse. minoia regna Cretam scilicet , id est Minois 
saevitiam . 
praepetibus pennis felicibus : praepetes enim sunt aves 
boni augurii , quod huic dat , quia pervenit . 
praepetibus pennis 
velocibus . 
praepetes autem dictae vel quod priora petant , vel summi 
volatus , vel quae praepetit volatum , vel quae secundum auspicium facit . 
et quidam praepetes tradunt non tantum aves dici quae prosperius 
praevolant , sed etiam locos quos capiunt , quod idonei felicesque sunt : 
unde bene Daedali pinnas praepetes , quia de locis , in quibus periculum 
metuebat , in loca tutiora pervenit. avsus se credere caelo quasi 
alienis sedibus . 
Horatius expertus vacuum Daedalus aera 
pennis non homini datis . 
insvetum hominibus scilicet . 
enavit ad arctos bene 
utrumque miscet : nare enim et de navibus dicimus , ut 
natat uncta carina item et terris adnare necesse 
est , et de volatu , ut nare per aestatem liquidam suspexeris 
agmen . 
'ad arctos' autem , si ad fabulam , contra septemtrionem , 
ut quidam volunt propter fervorem solis et ceratas pinnas , si ad veritatem , 
ad septemtrionis observationem , quod navigantibus convenit . 
chalcidicaque quam civitatem Chalcidenses condiderunt , 
ut supra ab insula Cumas civitatem nominavit . 
nunc a civitate 
dedit epitheton . 
redditus his primum terris quasi de alieno elemento 
in suum . 
Horatius finibus Atticis reddas incolumem precor . 
remigium alarum artem volandi . 
et iterum miscet dicendo 
'remigium' , quod est navis . 
Aeschylus. posvit exaedificavit . 
letum androgeo secundum Atticam linguam genetivus 
singularis Graecus est , cum ipse alibi Androgei galeam . 
quidam tamen hic subaudiunt 'posuit' , id est pinxit , ut Horatius qualis 
Parrhasius prodidit aut Scopas , sollers nunc hominem ponere 
nunc deum , hic saxo , liquidis ille coloribus . 
sane non 
nulli hunc Androgeum non ita , quemadmodum supra dictum est , insidiis 
occisum , sed a Marathonio tauro , qui flammas vomere dicebatur , 
conflagratum tradunt . 
cecropidae ivssi Athenienses a rege Cecrope . 
'pendere' 
autem solvere , quod ut supra diximus , tractum est a pecuniaria 
damnatione . 
miserum dolentis interiectio , ac si diceret 
'nefas' . 
et quid est 'miserum' subiunxit dicens 'septena quotannis 
corpora natorum' . 
septena quotannis quidam septem pueros et septem 
puellas accipi volunt , quod et Plato dicit in Phaedone et Sappho 
in lyricis et Bacchylides in dithyrambis et Euripides in Hercule , 
quos liberavit secum Theseus , quorum haec nomina feruntur 
†hippoforbas et libi idest arcadis antimachus euandri mnesteus sumiani 
phidocus ramuntis demolion cydani puriesion celei puellae haec peribea 
alcatim medippe pyrii iesione celei andromache eurimedontis seupymedusa 
polixeni europe laodicit milita triaconi . 
corpora natorum bene 'corpora' , quae adempta vita consumebantur , 
ut super orbitatem parentibus ne sepelire quidem liberos 
licuisset : magna ergo periphrasi dictum est . 
stat aut horret , ut 
stant lumina flamma ; 
aut plena est , ut pulvere 
caelum stare vident ; aut re vera stat post ductas sortes ; 
aut certe ad picturam respexit : nam volvi in pictura non poterat 
urna . 
et licet non sit urnae stare , de pictura tamen bene dictum 
est . 
sed si 'stat' horret acceperimus , 'ductis sortibus' intellegimus 
'de qua ducebantur' , ut et qua vectus Abas . 
nam a 
passivo , ut saepe diximus , inveniri non poterit participium praesens . 
proprie autem 'ductis sortibus' : Sallustius sorte ductos fusti necat . 
elata mari perite dixit , eminens est enim . 
et bene situm 
expressit ; 
ut enim Sallustius dicit , Creta altior est qua parte spectat 
orientem . 
respondet aspicitur : nam contra Athenas est posita . 
suppostaque furto hoc est furtim inclusa in vaccam ligneam , 
quae erat operta eius vaccae corio , quam maxime taurus adpetebat . 
furto adulterio , ut Vulcani Martisque dolos et dulcia furta . 
potest autem , sicut dictum est , et ad vaccam referri , cuius specie tauro 
furata sit coitum . 
mixtumque genus secundum veritatem . 
prolesque 
biformis secundum fabulam . 
veneris monumenta nefandae aut memoria turpissimi 
coitus , aut ultio Veneris a Sole proditae . 
significat autem Minotaurum . 
inextricabilis insolubilis , indeprehensibilis : Horatius si 
pugnat extricata densis cerva plagis . 
si 'extricata' est soluta , 
'inextricata' insoluta sine dubio . 
reginae regis filiae , Ariadnes . 
opere in tanto in foribus adfabre factis . 
bis patriae cecidere manus ideo quia patriae . 
quin 
protinus omnem ostendit plura fuisse , quam dixit , depicta . 
perlegerent perspectarent , scilicet picturam . 
nec incongrue 
legi picturam dixit , cum Graece gra/yai et pingere dicatur et 
scribere . 
hoc est quod ait Horatius in arte poetica et nova 
fictaque nuper habebunt verba fidem , si Graeco fonte 
cadant , parce detorta . 
praemissus achates kata\ to\ siwpw/menon 
intellegimus , id est secundum taciturnitatem . 
deiphobe glauci subaudi 'filia' . 
et est proprium nomen 
Sibyllae . 
multae autem fuerunt , ut supra diximus , quas 
omnes Varro commemorat et requirit a qua sint fata Romana conscripta . 
et multi , sequentes Vergilium , ab hac Cumana dicunt : quae 
licet longaeva legatur , non tamen valde congruit eam usque ad 
Tarquinii tempora durasse , cui Sibyllinos libros constat oblatos . 
ducitur tamen Varro , ut Erythraeam credat scripsisse , quia post 
incensum Apollinis templum , in quo fuerant , apud Erythram insulam 
ipsa inventa sunt carmina . 
non hoc ista sibi tempus spectacula poscit et supra 
diximus Apollinem sex mensibus apud Lycios et sex apud 
Delum dedisse responsa . 
item lectum est deos aliquotiens tantum 
kalendis , aliquotiens tantum idibus vaticinari ; 
nonnumquam diei vel 
prima vel media vel postrema parte , unde est in iure fissus dies , id 
est non totus religiosus : quem nunc ostendit dicens non oportere 
Aenean religiosam diei partem perdere , id est oraculis congruam . 
sane sciendum 'poscit' lectionem esse meliorem : tempus enim poscit 
spectacula , non a spectaculis poscitur . 
nunc grege de intacto gregem pro armento posuit , 
nam de iuvencis dicturus est : quae per poeticam licentiam saepe 
confundit . 
illo loco proprie posuit quinque greges 
illi balantum quina redibant armenta . 
'intacto' autem indomito , 
ut et intacta totidem cervice iuvencas . 
lectas de more bidentes 'de more' antiquo scilicet , quem 
praetermisit quasi tunc omnibus notum , id est ne habeant caudam 
aculeatam , ne linguam nigram , ne aurem fissam : quod docet aliud 
esse intactum , aliud lectum . 
'bidentes' autem , ut diximus supra , 
oves sunt circa bimatum , habentes duos dentes eminentiores : 
quae erant aptae sacrificiis . 
excisum] deest 'est'. evboicae rupis latus hoc est 
montis Cumani , quem Euboici habitaverunt . 
est autem acyrologia : 
coloniae enim epitheton rei dedit inmobili . 
in antrum in antri 
similitudinem , ut portus ab euroo fluctu curvatus 
in arcum . 
quo Lati ducunt aditus centum ostia centum non sine 
causa et aditus dixit et ostia : nam Vitruvius qui de architectonica 
scripsit , ostium dicit per quod ab aliquo arcemur ingressu , ab 
obstando dictum , aditum ab adeundo , per quem ingredimur . 
ostia 
centum finitus numerus pro infinito est , licet possit et rationabiliter 
dictum esse : responsa enim Sibyllae in hoc loco plus minus centum 
sermonum sunt . 
inveniuntur tamen Apollinis logia et viginti quinque 
et trium sermonum : unde melius est finitum pro infinito accipi . 
totidem voces ac si diceret , et tot sermones . 
deus ecce deus vicinitate templi iam adflata est numine : 
nam furentis verba sunt deum velle ostendere , qui ipsi tantum 
videtur . 
sane cauti satis esse debemus , quando plena sit numine et 
quando deum deponat : de Miseno enim post vaticinationem 
dictura est . 
non color unus idem Lucanus stat numquam 
facies (5.214) . 
comptae comae antehac scilicet : nam propter sacra resolutae 
sunt , ut vittasque resolvit sacrati capitis . 
maiorque videri videbatur , sicut solebat in vaticinantibus 
apparere numinis praesentia : quod humanis inludebat aspectibus . 
unde ait 'maiorque videri' ; 
non enim erat re vera . 
nec mortale sonans alia enim numinum vox est , ut 
nec vox hominem sonat , item vocisve sonus 
vel gressus euntis . 
adflata est numine nondum deo plena , 
sed adflata vicinitate numinis . 
quando siquidem : nam coniunctio 
est , non adverbium . 
cessas in vota tardus es ad vota facienda : nam si dixeris 
'cessas in votis' , hoc significat , tardus es dum vota facis . 
aliud 
est 'cessas in illam rem' , aliud 'cessas in illa re' : tardus es ad 
faciendam rem et tardus es in facienda re . 
figurate autem dixit 
'cessas' circa promittenda vota numinibus . 
tros principale pro derivativo , pro 'Troius' . 
ante 
dehiscent trahit hoc de matris deum templo , quod non manu , sed 
precibus aperiebatur . 
attonitae stupendae , non stupentis : ergo 'attonitae' facientis 
attonitos , ut 'mors pallida' , 'tristis senecta' . 
ora domus 
quia supra ait unde ruunt totidem voces responsa Sibyllae . 
per dura cucurrit ossa tremor religionis est et divinae 
reverentiae : alibi ipse manu multo suspensam numine 
ducit . 
pectore ab imo a mentis intimo : nec inmerito ; 
nam illa 
re divinitas flectitur , quae est nobis cum divinitate communis , id 
est sensu . 
phoebe graves Troiae semper miserate labores secundum 
Homerum , qui eum dicit semper Troiae propugnatorem 
fuisse . 
et bene ait 'miserate' , quia Troia defendi non potuit : ideo 
non dixit , qui defendisti , sed miseratus es . 
dardana qui paridis Achilles , a matre tinctus in Stygem 
paludem , toto corpore invulnerabilis fuit , excepta parte qua tentus 
est . 
qui cum amatam Polyxenam ut in templo acciperet statuisset , 
insidiis Paridis post simulacrum latentis occisus est : unde fingitur 
quod tenente Apolline Paris direxerit tela . 
et bene ait 'direxti' , 
quasi ad solum vulnerabilem locum . 
'Dardana' autem ideo , ut non 
adultero , sed genti praestitisse videatur . 
tela manusque vel 
quia aliud sine alio esse non potest , vel hoc dicit : et artem per 
tela , ut nosset quid feriret , et virtutem per manus dedisti , ut eius 
fata compleret . 
magnas obevntia terras tot maria intravi terras cingentia . 
Oceanus quidem ambit omnes terras : et licet iste per ea 
maria navigaverit quae terris cinguntur , tamen non dixit inproprie , 
cum de Oceano ista nascantur . 
tot maria dicendo 'maria' partem eum maris navigasse 
significat , non totum mare : mare enim elementum est totum , maria 
vero partes maris , sicut et terrae partes sunt , terra vero totum 
elementum est . 
penitusque repostas longe remotas , avias . 
massylum gentes Massyli sunt Mauri : unde speciem pro 
genere posuit ; 
nam Aeneas ad Africam venit , cuius partem constat 
esse Massyliam . 
mediterranea est pars Mauretaniae : unde a parte 
totum accipere debemus . 
praetentaque syrtibus arva circumfusa : 
incerta enim sunt illic maria et terrae : unde ait Lucanus 
aequora fracta vadis abruptaque terra profundo (9.308) . 
prendimus quippe fugientem Italiam . 
hac Troiana tenus hactenus , hucusque , id est hic sit 
finis . 
nam tenus proprie est extrema pars arcus , ut Plautus ostendit : 
unde tractum est , ut 'hactenus' hucusque significet . 
Troiana 
fortuna a praeiudicio , id est mala , adversa . 
et dicit iniquum esse , 
ut Troianam fortunam patiantur in Italia . 
fas est parcere genti quia se victam fatetur . 
quibus obstitit ilium Ganymedes enim Hebae obfuit , 
Paris Minervae et Iunoni . 
quod autem , cum dixerit 'dique deaeque 
omnes' , dearum tantum reperimus exempla , non mirum est , cum 
supra dixerimus a)rsenoqh/leis esse omnes deos . 
possumus 
ergo et per unam rem utrumque intellegere , licet dicatur etiam 
Neptuno obfuisse Troia ex denegatione mercedum . 
novimus praeterea 
esse morem poeticum , ut duabus propositis rebus uni respondeant , 
ut navita tum stellis numeros et nomina fecit Pleiadas , 
Hyadas claramque Lycaonis Arcton : nam suppresso 
numero dixit nomina . 
praescia venturi absolutum est , rerum venturarum . 
da dic , ut qui sit da , Tityre , nobis : unde est contra 
accipe nunc Danaum insidias : non enim praestare aliquid poterat , 
sed indicare futura . 
non indebita posco regna meis 
fatis deest 'si' . 
est autem ei(rmo\s , id est longissimum hyperbaton : 
Phoebe et vos dii deaeque , tuque o vates da , id est dic , Latio Teucros 
considere , si non posco regna meis fatis indebita . 
'dic' autem 
'considere' , id est utrum possimus considere . 
et verecunde dictum 
est 'non posco indebita' , cum certum constet esse regna deberi . 
errantesque deos ut diis sedem exiguam 
patriis . 
agitataque numina Troiae aut mecum vexata : aut 
certe co/ana dicit , id est simulacra brevia , quae portabantur in lecticis 
et ab ipsis mota infundebant vaticinationem : quod fuit apud 
Aegyptios et Carthaginienses . 
tum phoebo et triviae ut solet miscet historiam : nam 
hoc templum in Palatio ab Augusto factum est . 
sed quia Augustus 
cohaeret Iulio , qui ab Aenea ducit originem , vult Augustum parentum 
vota solvisse . 
festosque dies de nomine phoebi ludos Apollinares dicit , 
qui secundum quosdam bello Punico secundo instituti sunt , secundum 
alios tempore Syllano ex responso Marciorum fratrum , quorum 
extabant , ut Sibyllina , responsa . 
te quoque magna manent nostris penetralia regnis 
id est coleris ut numen . 
'manent' autem exspectant , 'penetralia' 
secreta templorum . 
tuas sortes Sibyllina responsa , quae , ut supra diximus , 
incertum est cuius Sibyllae fuerint , quamquam Cumanae Vergilius 
dicat , Varro Erythraeae . 
sed constat regnante Tarquinio 
quandam mulierem , nomine Amaltheam , obtulisse ei novem libros , 
in quibus erant fata et remedia Romana , et pro his poposcisse 
CCC . 
philippeos , qui aurei tunc pretiosi erant . 
quae contempta 
alia die tribus incensis reversa est et tantundem poposcit , item tertio 
aliis tribus incensis cum tribus reversa est et accepit quantum 
postulaverat , hac ipsa re commoto rege , quod pretium non mutabat . 
tunc mulierem subito non apparuisse. qui libri in templo Apollinis 
servabantur , nec ipsi tantum , sed et Marciorum et Begoes nymphae , 
quae artem scripserat fulguritarum apud Tuscos : unde addidit modo 
'tuas sortes arcanaque fata' . 
et hoc trahit poeta . 
Aenean tamen 
inducit quasi de praesenti dicentem oraculo . 
lectosque sacrabo alma viros quia nisi patricii non 
fiebant . 
sciendum sane primo duos librorum fuisse custodes , inde 
decem , inde quindecim usque ad tempora Sullana . 
postea crevit 
numerus , nam et sexaginta fuerunt , sed remansit in his quindecimvirorum 
vocabulum . 
foliis tantum ne carmina manda ut Varro dicit , in 
foliis palmae interdum notis , interdum scribebat sermonibus , ut 
diximus supra . 
ipsa pro 'tu' . 
et posuit pronomen eius personae de qua 
loquimur , pro illius cum qua loquimur . 
est autem Graecum , nam 
dicunt au)th\ ei)pe\ , id est tu dic . 
finem dedit ore loquendi 
hoc est definivit ei , ut ore loqueretur nec in foliis scriberet . 
nondum patiens quae nondum posset implere oraculorum 
sermones : aut 'dum' vacat , et est inpatiens Phoebi . 
bacchatur vates bene 'bacchatur' . 
idem enim est Apollo , 
qui Liber pater , qui Sol , unde ait Lucanus cui numine 
mixto Delphica Thebanae referunt trieterica Bacchae (5.73) : 
unde in eorum sacris erat Phoebadum Baccharumque conventus . 
excussisse deum excuti proprie de equis dicimus : quod 
ideo traxit , quia Phoebus , id est Sol , equis utitur . 
et nunc Sibyllam 
quasi equum , Apollinem quasi equitem inducit et in ea permanet 
translatione : 'excussisse' ait , ut excussus Aconteus ; 
item 'fera corda domans' , quod est equorum primum frenos 
pati et stimulos , ut ea frena furenti concutit et stimulos 
sub pectore vertit Apollo . 
quod autem dicit 'magnum 
deum' , non re vera ait , sed retulit ad affectum colentis , ut 
summe deum , sancti custos Soractis Apollo : unicuique 
enim deus quem colit magnus videtur . 
'excussisse' vero 'deum' pro 
'excutere' , tempus est pro tempore . 
est autem Attica figura , qua 
nos uti non convenit , quia hac licenter utuntur poetae . 
fingitque premendo componit , ut et corpora 
fingere lingua . 
componit autem ad moderationem certam 
dicendi : ut enim supra diximus , omnia quidem vident , 
sed non omnia indicant sacerdotes . 
ostia iamque domus patvere precibus scilicet . 
et quae 
antea ostia erant , patefacta aditus esse coeperunt . 
ferunt responsa quia ait supra ora domus . 
pelagi defuncte periclis non liberate pelago , sed marinis 
periculis : nam adhuc navigaturus est , sed sine ullo discrimine . 
'defuncte' autem liberate : nam dicimus functos officio qui officia 
debita complerunt , unde et honoribus functos . 
hinc et defunctos 
mortuos dicimus , qui compleverunt vitae officia , unde est 
et nil iam caelestibus ullis debentem . 
sed terra legitur et 'terrae' , unum tamen est . 
in 
regna lavini alii 'Latini' legunt , cuius tunc erant . 
sed quia divina 
loquitur , futura praeoccupat ; 
postea enim Lavinium dicetur : licet 
possit ad Lavinum , Latini fratrem , referri , qui illic ante regnavit . 
horrida bella quae contra hospitem cognatumque suscepta 
sunt , ut Latinus dicturus est arma impia sumpsi promissam 
eripui . 
spumantem sanguine cerno quasi non praedicit , sed videt 
quod facturus est Turnus , ut recalent nostro Tiberina 
fluenta sanguine adhuc . 
non simois tibi nec xanthus Tiberis et Numicus , in 
quem cecidit . 
dorica castra Graeca . 
et re vera : nam Turnus 
Graecus fuit , ut et Turno si prima domus repetatur 
origo , Inachus Acrisiusque patres mediaeque Mycenae . 
partus achilles Turnum significat . 
et sic hoc dictum 
est , ut in bucolicis alter erit tum Tiphys et altera 
quae vehat Argo delectos heroas . 
et hoc est quod dicit 
obscuris vera involvens , nam licet vera sint , latent : unde Apollo 
loci/as dicitur , id est obliquus . 
natus et ipse dea de Venilia , sorore Amatae , ut 
cui diva Venilia mater . 
nec debet mirum esse Amatam 
fuisse mortalem , cum etiam Turnus , Iuturnae frater , mortalis 
fuerit : nam haec fuerant divina beneficia . 
addita ivno inimica . 
est autem verbum Lucilii et antiquorum , ut Plautus additus 
Ioni Argus . 
in rebus egenis per transitum ostendit famem futuram . 
conivnx iterum hospita nam et Paris ab Helena fuerat 
susceptus hospitio . 
'hospita' autem more suo dixit . 
et bene ne 
aliquid inputetur Aeneae , quasi fatorum hoc esse praedicit . 
ne cede ne cedas , sed esto audentior quam tua te fortuna 
permittit . 
et bene adversa fortunae docet virtute aut vitari aut 
inminui aut patienter sustineri . 
via ratio , opportunitas . 
graia pandetur ab urbe propter Euandrum , qui eum in 
Tusciam missurus ad Tarchontem est . 
ex adyto locum vaticinationis ostendit . 
cumaea sibylla 
bene addidit propter discretionem . 
antroque remugit quia in antro est , ut pulsati 
colles clamore resultant . 
obscuris vera involvens vera et obscura confundens . 
est autem hypallage , veris obscura inserens . 
cessit furor non penitus recessit , sed paulatim coepit 
inminui : nam est paulo post de Miseni morte dictura , quod non 
procedit , si nunc numen recessit . 
non vlla laborum pro nulla , ut non ullus aratro cessit 
honos . 
non vlla laborum o virgo 'o' licet sit naturaliter 
brevis in Latinis sermonibus , apud Vergilium tamen pro longa 
habetur , ut hoc loco 'virgo' , item alibi quis te magne 
Cato tacitum , exceptis 'ego' , ut ast ego quae divum , 
'duo' , ut si duo praeterea , 'scio' , ut nunc scio quid 
sit amor , et 'nescio' , ut nescio quis teneros oculus mihi 
fascinat agnos . 
apud alios 'o' nisi in Graecis nominibus non 
producitur , quod et nunc sequi debemus . 
dicunt tamen quidam 
quod 'o' tunc producitur in nominativo , quando et in genetivo producta 
fuerit . 
quod falsum est : nam et Vergilius produxit 'virgo' , 
cum 'virginis' faciat , et Lucanus 'Cato' corripuit , ut 
nos Cato da veniam (9.227) , cum 'Catonis' faciat . 
item 'Iuno' cum producat 
Vergilius , Statius tamen corripuit . 
sane sciendum adlocutionem 
hanc esse suasoriam cum partibus suis : nam honestum est 
quod dicit se patrem requirere , utile ut ab eo patriae originem 
discat , necessarium quia iusserat pater , ut Ditis tamen 
ante infernas accede domos , possibile quia ait 'quando hic inferni 
ianua regis dicitur' item 'potes namque omnia' : si 
omnia , et hoc . 
nova mi facies id est species . 
et sciendum 
pronomen 'mihi' numquam in synaeresin venire , ne incipiat esse 
blandientis adverbium . 
et licet quidam huius loci nitantur exemplo , 
non procedit , vel quia unum est , vel quia potest esse etiam blandientis 
adverbium . 
'nihil' vero pro metri necessitate cogitur : nam 
si pars sequens orationis a vocali inchoet , 'nihil' dicimus , ut 
heu nihil invitis fas quemquam fidere divis : si autem 
a consonante inchoet , 'nil' ponimus , ut Iuvenalis nil tale 
expectes : emit sibi . 
multa videmus . 
inopinave surgit nomen 
est , non participium : nam 'inopinata' diceret , quod non procedit . 
'opinatus' enim venit ab eo quod est 'opinor' ; 
sed quia 
'inopinor' non dicimus , ideo nec 'inopinatus' facit , sicut et 'nocens' 
participium est , quia invenimus 'noceo' verbum , 'innocens' vero nomen , 
quia 'innoceo' non dicimus . 
nullum est enim participium , quod a 
verbo non trahatur , licet a sui verbi forma non veniat , ut 'placita' : 
licet 'placeor' non dicamus , tamen placeo invenimus ; 
item 'regnata' 
'triumphata' . 
unde 'galeatus' et 'tunicatus' et 'togatus' nomina conprobantur : 
nullum enim verbum horum originis reperitur . 
omnia percepi atque animo mecum ante peregi 'percepi' 
ante cognovi ab Heleno vel a patre , qui ait gens 
dura atque aspera cultu debellanda tibi Latio est . 
dicit 
autem se futura partim audisse , partim mente praecepisse . 
sed 
occurrit : si novit omnia , quid consulit numen ? 
sed nosse se dicit 
omnia quantum ad labores pertinet , et concidit totam petitionem , 
ut ad illud veniat quo possit patrem videre : nam quod dicit 'unum 
oro' , non solum dicit , sed praecipuum , ut unam posthabita 
coluisse Samo . 
quando siquidem . 
et est coniunctio . 
et tenebrosa palus acheronte refuso paludem pro 
lacu posuit : nam Avernum significat , quem vult nasci de Acherontis 
aestuariis . 
'palus' autem bene iste produxit 'lus' , quia 'paludis' 
facit , quod supra planius diximus : Horatius corripuit , ut 
sterilisque diu palus aptaque remis . 
'tenebrosa' autem nigra , 
per quod altam significat , ut nigra figit sub nube 
columbam , id est alta . 
acheronte refuso Acheron fluvius 
dicitur inferorum , quasi sine gaudio . 
sed constat locum esse haud 
longe a Bais undique montibus saeptum , adeo ut nec orientem nec 
occidentem solem possit aspicere , sed tantum medium . 
quod autem 
dicitur ignibus plenus , haec ratio est : omnia vicina illic loca calidis 
et sulpuratis aquis scatent . 
sine gaudio autem ideo ille dicitur locus , 
quod necromantia vel sciomantia , ut dicunt , non nisi ibi poterat 
fieri : quae sine hominis occisione non fiebant ; 
nam et Aeneas illic 
occiso Miseno sacra ista conplevit et Vlixes occiso Elpenore . 
quamquam 
fingatur in extrema Oceani parte Vlixes fuisse : quod et ipse 
Homerus falsum esse ostendit ex qualitate locorum , quae commemorat , 
et ex tempore navigationis ; 
dicit enim eum a Circe unam 
noctem navigasse et ad locum venisse , in quo haec sacra perfecit : 
quod de Oceano non procedit , de Campania manifestissimum est . 
praeterea a Baio socio eius illic mortuo Baias constat esse nominatas . 
dicitur etiam vidisse Herculem , ideo quia illic sunt Bauli , 
locus Herculis dictus quasi Boaulia , quod illic habuit animalia , quae 
Geryoni detracta ex Hispania adduxerat . 
ire contingat 'ut' minus est , ut sit 'ut ire contingat , ut 
iter doceas' . 
sacra ostia pandas aut venerabilia aut execranda , sicut 
de Tartaro dicturus est sacrae panduntur portae . 
illum ego per flammas meritum adprobat patris , ut 
iustum videatur esse desiderium . 
sequentia tela ut 
ardentes clipeos atque aera micantia cerno . 
ex hoste recepi liberavi , ut frugesque receptas . 
'ex hoste' autem plus est , quam si 'ex hostibus' diceret , 
ut diximus supra . 
'ex hoste' enim generaliter dicitur , 'ex 
hostibus' partem ostendit , sicut dicendo 'terram' significamus elementum , 
'terras' vero singulas partes , ut Africae , Italiae . 
meum comitatus iter non spe salutis , sed mei causa 
me secutus , ut cedo equidem nec , nate , tibi comes 
ire recuso . 
caelique ferebat ut ante morte praeventus sit , quam 
ferre desierit . 
et mire inperfecto usus est tempore , ac si diceret 
'adhuc si viveret , ferret' . 
vires vltra sortemque senectae quia senectae sors 
quies est et otium , sicut pueritiae ludus , amor adulescentiae , ambitus 
iuvenalis aetatis . 
ergo aliud ferebat pater , quam sors exigebat 
senectae . 
orans mandata dabat sic dictum est , ut supplex 
tua numina posco : maior enim ad impetrandum vis est 
eum rogare , qui possit iubere . 
mandata dabat ut huc 
casta Sibylla nigrarum multo pecudum te sanguine ducet . 
lucis hecate praefecit avernis Hecate trium potestatum 
numen est : ipsa enim est Luna , Diana , Proserpina . 
sed solam 
Proserpinam dicere non potuit propter lucos qui Dianae sunt , item 
Dianam , quia 'Avernis' ait : unde elegit nomen , in quo utrumque 
constabat . 
unde Lucanus de Proserpina ait Hecate pars 
ultima nostrae (6.700) . 
si potvit manes nititur exemplis quae inferiora sunt per 
comparationem , ut ipse videatur iustius velle descendere : nam Orpheus 
revocare est conatus uxorem , hic vult tantum patrem videre . 
Orpheus autem voluit quibusdam carminibus reducere animam coniugis : 
quod quia implere non potuit , a poetis fingitur receptam iam 
coniugem perdidisse dura lege Plutonis : quod etiam Vergilius ostendit 
dicendo 'arcessere' , quod evocantis est proprie . 
fidibusque canoris bene sonantibus chordis . 
'fidibus' 
autem est a nominativo 'haec fidis' , ut sit pyrrichius : nam 'fides' 
iambus est . 
si fratrem pollux alterna morte redemit ut diximus 
supra , Helena et Pollux de Iove nati inmortales fuerunt , 
nam Castor Tyndarei filius fuit : cuius mortem suo interitu fraterna 
pietas redemit . 
quod ideo fingitur , quia horum stellae ita se habent , 
ut occidente una oriatur altera . 
et item exemplum per comparationem : 
quod quia pium est , se ad frequentiam contulit dicendo 'itque 
reditque viam totiens' . 
quid thesea durum exemplum , unde nec inmoratus est 
in eo . 
dicit autem inferos debere patere pietati , qui patuerunt infanda 
cupienti : nam hic ad rapiendam Proserpinam ierat cum Pirithoo 
et illic retentus luit poenas , ut sedet aeternumque 
sedebit infelix Theseus . 
magnum quid memorem alciden ? ? melius sic distinguitur , 
licet quidam legant 'quid Thesea magnum' , ut epitheton ei dent , 
qui per se non est magnus : nam Herculem etiam sine epitheto 
magnum intellegimus . 
sed melius est 'magnum' dare Herculi , quam 
sacrilego . 
et mi genus ab iove summo occurrit tacitae quaestioni : 
hi enim qui descenderant , a diis ducebant originem . 
arasque tenebat rogabant enim deos ararum ansas 
tenentes . 
sate sanguine divum unde Aeneas desiit , inde haec 
sumpsit exordium . 
facilis descensus averni legitur et 'Averno' , id est 
ad Avernum ; 
sed si 'Averni' , inferorum significat et lacum pro 
inferis ponit . 
noctes atque dies patet atri ianva ditis id est 
omni tempore homines in fata concedunt . 
et hoc poetice : nam Lucretius 
ex maiore parte et alii integre docent inferorum 
regna ne posse quidem esse : nam locum ipsorum quem possumus 
dicere , cum sub terris esse dicantur antipodes ? 
in media vero terra 
eos esse nec soliditas patitur , nec ke/ntron terrae : quae si in medio 
mundi est , tanta eius esse profunditas non potest , ut medio sui 
habeat inferos , in quibus esse dicitur Tartarus , de quo legitur 
bis patet in praeceps tantum tenditque sub umbras , quantus 
ad aetherium caeli suspectus Olympum . 
ergo hanc terram 
in qua vivimus inferos esse voluerunt , quia est omnium circulorum 
infima , planetarum scilicet septem , Saturni , Iovis , Martis , 
Solis , Veneris , Mercurii , Lunae , et duorum magnorum . 
hinc est 
quod habemus et novies Styx interfusa coercet : nam 
novem circulis cingitur terra . 
ergo omnia quae de inferis finguntur , 
suis locis hic esse conprobabimus . 
quod autem dicit 'patet atri 
ianua Ditis sed revocare gradum superasque evadere ad auras hoc 
opus hic labor est' aut poetice dictum est aut secundum philosophorum 
altam scientiam , qui deprehenderunt bene viventium animas 
ad superiores circulos , id est ad originem suam redire : quod dat 
Lucanus Pompeio ut vidit quanta sub nocte iaceret 
nostra dies (9.13) : male viventium vero diutius in his permorari corporibus 
permutatione diversa et esse apud inferos semper . 
pauci quos aequus amavit ivppiter tria genera hominum 
dicit ad superos posse remeare : quos diligit Iuppiter , hoc est 
hos quos in ortu benignus siderum aspectus inradiat , Iuvenalis 
distat enim , quae sidera te excipiant modo primos 
incipientem edere vagitus : quos prudentia sublevat , nam 
hoc est 'quos ardens evexit ad aethera virtus' : item religiosos , quos 
a diis genitos dicit ; 
consequens enim est ut deorum suboles religionibus 
vacet . 
'diis' autem 'geniti' , quia corporibus se infundebant 
potestates supernae , unde heroes procreabantur . 
tenent media omnia silvae causam reddit cur non facilis 
sit animarum regressus , quia omnia polluta et inquinata sunt : 
nam per silvas tenebras et lustra significat , in quibus feritas et 
libido dominantur . 
cocytusque sinu labens circumflvit atro fluvius inferorum 
est , dictus a)po\ tou= kwku/ein , id est lugere : nam Homerus sic 
posuit . 
est autem hic locus vicinus Acheronti , de quo diximus supra : 
qui ideo luctuosi esse finguntur , quia , ut exposuimus in primis partibus 
libri , haec sacra morte hominis fiebant . 
bis stygios innare lacus modo et post mortem . 
quod 
autem dicit Ovidius Aenean inter deos relatum , non mirum est : 
nam , ut supra diximus , necesse est etiam relatorum inter 
deos apud inferos esse simulacra , ut Herculis , Liberi patris , Castoris 
et Pollucis . 
multi hoc non videntes ad Sibyllam referunt , ut 
dicat : vis me bis inferos cernere , modo et 'cum me lucis Hecate 
praefecit Avernis' , quod est paulo post dictura . 
quod si est , 
non bis haec , sed tertio inferos cernet : nam quandoque etiam ipsa 
morietur . 
item hi supra dictam non videntes rationem , dicunt de 
se Sibyllam dicere : nam si de Aenea dicat , non eum praevidet deum 
futurum . 
quod si est , caruit numine et quemadmodum est de Miseno 
vaticinatura ? 
unde referre nos debemus ad id ut dicamus etiam 
post apotheosin apud inferos remanere simulacra . 
stygios lacus 
Styx palus quaedam apud inferos dicitur , de qua legimus di 
cuius iurare timent et fallere numen : quod secundum fabulas 
ideo est , quia dicitur Victoria , Stygis filia , bello Gigantum Iovi 
favisse : pro cuius rei remuneratione Iuppiter tribuit ut dii iurantes 
per eius matrem non audeant fallere . 
ratio autem haec est : Styx 
maerorem significat , unde a)po\ tou= stugerou= , id est a tristitia Styx 
dicta est . 
dii autem laeti sunt semper : unde etiam inmortales , quia 
a)/fqartoi kai\ maka/rioi , hoc est sine morte beati . 
hi ergo quia maerorem 
non sentiunt , iurant per rem suae naturae contrariam , id est 
tristitiam , quae est aeternitati contraria . 
ideo iusiurandum per 
execrationem habent . 
tartara locus inferorum profundus , de quo Lucanus 
ad inferos dicit cuius vos estis superi (6.748) . 
insano magno . 
accipe quae peragenda prius si vis , inquit , reverti , 
audi observationis praecepta . 
et sub imagine fabularum docet rectissimam 
vitam , per quam animabus ad superos datur regressus . 
latet arbore opaca avreus licet de hoc ramo hi qui de sacris 
Proserpinae scripsisse dicuntur , quiddam esse mysticum adfirment , 
publica tamen opinio hoc habet . 
Orestes post occisum regem Thoantem 
in regione Taurica cum sorore Iphigenia , ut supra 
diximus , fugit et Dianae simulacrum inde sublatum haud longe ab 
Aricia collocavit . 
in huius templo post mutatum ritum sacrificiorum 
fuit arbor quaedam , de qua infringi ramum non licebat . 
dabatur autem fugitivis potestas , ut si quis exinde ramum potuisset 
auferre , monomachia cum fugitivo templi sacerdote dimicaret : nam 
fugitivus illic erat sacerdos ad priscae imaginem fugae . 
dimicandi 
autem dabatur facultas quasi ad pristini sacrificii reparationem . 
nunc ergo istum inde sumpsit colorem . 
ramus enim necesse erat 
ut et unius causa esset interitus : unde et statim mortem subiungit 
Miseni : et ad sacra Proserpinae accedere nisi sublato ramo non 
poterat . 
inferos autem subire hoc dicit , sacra celebrare Proserpinae . 
de reditu autem animae hoc est : novimus Pythagoram Samium 
vitam humanam divisisse in modum y litterae , scilicet quod prima 
aetas incerta sit , quippe quae adhuc se nec vitiis nec virtutibus 
dedit : bivium autem y litterae a iuventute incipere , quo tempore 
homines aut vitia , id est partem sinistram , aut virtutes , id est 
dexteram partem sequuntur : unde ait Persius traducit 
trepidas ramosa in compita mentes . 
ergo per ramum virtutes 
dicit esse sectandas , qui est y litterae imitatio : quem ideo in silvis 
dicit latere , quia re vera in huius vitae confusione et maiore parte 
vitiorum virtus et integritas latet . 
alii dicunt ideo ramo aureo inferos 
peti , quod divitiis facile mortales intereunt . 
Tiberianus aurum , 
quo pretio reserantur limina Ditis . 
lento vimine flexili , ut lenta quibus torno facili 
superaddita vitis : alias gravi . 
ivnoni infernae Proserpinae , ut sacra Iovi 
Stygio . 
dictus dicatus . 
et obscuris clavdunt convallibus umbrae re vera 
enim nemus Aricinum densum est . 
sed non ante datur sive iustis sive iniustis . 
sic intellegentes 
removebimus quaestionem : hinc enim dicit longo 
post tempore visum . 
ex eo enim quod dicit descendisse aliquos , 
ramum quoque depositum esse significat . 
telluris operta secundum 
eos qui dicunt inferos in medio esse terrarum : quos Iuvenalis 
dicit putari esse sub terris , ut esse aliquos manes 
et subterranea regna . 
pulchra quae rapi meruit . 
svum sibi carum . 
non deficit alter ne diceret ab his , qui primo descenderunt , 
esse sublatum . 
frondescit in naturam redit . 
et honeste locutus est 
dicens : habet frondes sui metalli . 
alte vestiga oculis require omni intentione . 
rite 
repertum carpe 'rite carpe' , id est cum observatione , non 'rite 
repertum' . 
si te fata vocant hoc est , si quem fata vocant facile 
sequitur . 
poteris poterit quis . 
tertiae enim personae significationem 
ad secundam transtulit et generaliter loquitur : nam ut de 
Aenea dicat non procedit . 
si enim dubitat , caret deo nec potest de 
Miseno vaticinari . 
duro ferro et genus esse potest et species . 
praeterea ac si diceret : est et alia opportunitas descendendi 
ad inferos , id est Proserpinae sacra peragendi . 
duo autem 
horum sacrorum genera fuisse dicuntur : unum necromantiae , quod 
Lucanus exsequitur , et aliud sciomantiae , quod in Homero , quem 
Vergilius sequitur , lectum est . 
sed secundum Lucanum in necromantia 
ad levandum cadaver sanguis est necessarius , ut 
pectora tunc primum ferventi sanguine supplet (6.667) , in sciomantia 
vero , quia umbrae tantum est evocatio , sufficit solus interitus : 
unde Misenus in fluctibus occisus esse inducitur . 
tibi ideo 
addidit 'tibi' , ne 'amici' posset etiam ad Sibyllam referri . 
incestat polluit . 
et incestum est quaecumque pollutio . 
pendes sollicitus es , ut ipse manu multo 
suspensum numine ducit . 
et proprie pendere est desiderare 
aliquid audire , ut pendetque iterum narrantis ab ore . 
sedibus hunc refer ante svis apud maiores , ut supra 
diximus , omnes in suis domibus sepeliebantur , unde ortum 
est ut lares colerentur in domibus : unde etiam umbras larvas vocamus 
a laribus , nam dii penates alii sunt . 
inde est quod etiam Dido 
cenotaphium domi fecit marito . 
ergo aut secundum istum locutus 
est morem , quamvis adhuc Troiani domos non habuerint : aut dicit , 
refer hunc naturalibus sedibus , id est terrae : nam in aqua perierat . 
verum tamen illud est , ut intellegamus eam dicere , sepeli eum : 
nam sepulcrum sedes vocatur : Horatius nulla certior tamen 
rapacis Orci sede destinata divitem manet erum , Vergilius 
et nunc servat honos sedem tuus ossaque nomen . 
vel 'suis' , quoniam eiusdem nominis locum habiturus sit. persuadet 
autem sepulturam , ut possit recentis cadaveris uti anima , ut ait 
Lucanus non in tartareo latitantem poscimus antro 
adsuetamque diu tenebris , modo luce fugata descendentem 
animam : primo pallentis hiatu haeret adhuc Orci (6.712) . 
piacula sunto ad expiationem pollutionis , quae fuerat 
nata morte Miseni . 
sic demum ad postremum , hoc est novissime . 
et haec 
particula tam apud Vergilium , quam apud omnes idoneos auctores 
hoc significat , licet in aliis diversa significet . 
lucos stygis et 
regna invia vivis aspicies Seneca scripsit de situ et de sacris 
Aegyptiorum . 
hic dicit circa Syenen , extremam Aegypti partem , 
esse locum , quem Philas , hoc est amicas , vocant ideo quod illic 
est placata ab Aegyptiis Isis , quibus irascebatur quod membra 
mariti Osiridis non inveniebat , quem frater Typhon occiderat . 
quae 
inventa postea cum sepelire vellet , elegit vicinae paludis tutissimum 
locum , quam transitu constat esse difficilem ; 
limosa enim est et 
papyris referta et alta . 
ultra hanc est brevis insula , inaccessa hominibus , 
unde Abatos appellata est : Lucanus hinc Abatos , 
quam nostra vocat veneranda vetustas (10.323) . 
haec palus Styx 
vocatur , quod tristitiam transeuntibus gignit . 
sane ad illam insulam 
ab his qui sacris inbuti sunt , certis transitur diebus . 
lectum 
est etiam quod vicini populi cadavera suorum ad alteram regionem 
transferunt ; 
sed si quis forte in fluvio pereat nec eius inveniatur 
cadaver , post centum ei annos ultima persolvuntur . 
hinc est tractum 
centum errant annos volitantque haec litora circum . 
et regna invia quae contra naturam fiunt non adserunt praeiudicium 
generalitati : unde ait 'invia regna' , licet et Hercules aliique 
transierint et sit transiturus Aeneas . 
sic dictum est et illud 
evaditque celer ripam inremeabilis undae . 
maesto vultu propter mortem amici et rami inquisitionem . 
defixus lumina defixa lumina habens , per quod tristitia 
mentis ostenditur . 
ingreditur pro graditur : vacat praepositio , ut 
ingrediturque solo et caput inter nubila condit . 
paribus curis vestigia figit aut simili sollicitudine 
detentus incedit : aut 'figit vestigia' , id est stat subito , quod cogitantes 
facere consuerunt . 
multa inter sese vario sermone serebant hic proprie 
dictus est sermo , qui inter utrumque seritur . 
indigna morte miserabili , non congrua eius meritis : vel 
propter animae etiam extinctionem elementi contrarietate . 
martemque accendere cantu hemistichium hoc dicitur 
addidisse dum recitat . 
vita spoliavit ad bellum retulit , in quo victis tolluntur 
exuviae . 
non inferiora secutus ubique Aenean Hectori conparat , 
ut ambo animis , ambo insignes praestantibus 
armis . 
cava dum personat aequora concha aut personare 
facit : aut hysterologia est , dum per cava aequora sonat . 
demens inprovidus , qui non consideravit etiam deos in 
aemulationem posse descendere . 
aemulus modo 'eiusdem rei studiosus' , alias 'inimicus' 
invenitur . 
exceptum oppressum insidiis : quo sermone ostendit 
eum tantae fuisse virtutis , ut ne a numine quidem nisi insidiis 
opprimeretur . 
triton paenultima accentum habet , nam Tritonis 
facit : si enim ultima habeat , Tritontis facit , quod non procedit : ut 
Demophoon , Demophoontis . 
ergo aut quia talis perierat , aut quia sic fuerat interemptus . 
praecipve pius Aeneas ubique Aenean supra ceteros 
inducit mortem cuiuslibet dolere , ut nunc Amyci casum 
gemit , item casuque animum concussus amici . 
hinc 
ei dat circa sepulturam etiam sordida officia , quae in aliis denegat 
locis . 
qui enim de pietatis generibus scripserunt primum locum in 
sepultura esse voluerunt : unde cum pontificibus nefas esset cadaver 
videre , magis tamen nefas fuerat si visum insepultum relinquerent . 
genus autem fuerat sepulturae iniectio pulveris : unde est 
aut tu mihi terram inice . 
Horatius non est mora longa ; 
licebit 
iniecto ter pulvere curras . 
aramque sepulcri pyram dicit , quae in modum arae 
construi lignis solebat : nam et sequitur 'congerere arboribus caeloque 
educere certant' . 
et aram , quae ante sepulcrum fieri consuevit , 
intellegere non possumus , ut stant manibus 
arae , cum nondum facta sit funeratio , quae praecedit sepulcrum . 
Probus tamen et Donatus de hoc loco requirendum adhuc esse 
dixerunt . 
caeloque educere certant ut hoc faciant mente pertractant : 
nam adhuc ituri ad silvas sunt . 
itur 'eo' e brevis est , 'itur' i longa invenitur . 
ergo 
quia hoc verbum breve est in origine et in declinatione fit longum , 
ideo certa eius natura nec in temporibus nec in participiis invenitur : 
nam cum 'itur' longa sit , 'iturus' brevis invenitur , ut 
superumque in lumen ituras . 
multi tamen temptant dicentes 
'itur' propter 'eo' , quae prima verbi origo est , per diphthongon 
scribi debere : quod non procedit , quia diphthongos semper longa 
est , 'i' autem et produci potest et corripi . 
hinc est quod 'fortuitus' 
i et producit et corripit : Iuvenalis non quasi fortuitus 
nec ventorum rabie , sed iratus cadat in terras et 
iudicet ignis , contra Horatius nec fortuitum spernere cespitem 
leges sinebant . 
hic enim nisi i littera longa sit , non stat 
versus . 
et hoc protulimus exemplum unius sermonis , ne quis dicat 
'iturus' et 'itur' ideo variam habere naturam propter temporum 
varietatem : unde melius est , ut diximus , originis considerare rationem . 
sane 'fortuitus' ab eundo est et a fortuna conpositum . 
procumbunt piceae picea secundum Plinium in naturali 
historia quinta species cedri est : nam cedria dicta est quasi kaiome/nhs 
druo\s u(gro\n , id est arboris umor ardentis . 
nec non Aeneas bona oeconomia venitur ad ramum . 
accingitur armis instruitur officiis . 
forte precatur vacat 'forte' : et est versus de his qui 
tibicines vocantur , quibus datur aliquid ad solam metri sustentationem , 
ut nunc dextra nunc ille sinistra : nec enim 
possumus intellegere eum fortuitu rogasse . 
si adverbium rogantis et optantis est per se plenum , 
sicut et 'o' , quamquam neoterici haec iungant et pro uno ponant : 
Persius o si ebulliat patruus , praeclarum funus ! 
et o si . 
quando siquidem . 
et 'nimium vere' cum ingenti dixit 
adfectu , quasi mors praedicta falsa esse debuerit . 
cum forte columbae auguria aut oblativa sunt , quae 
non poscuntur , aut inpetrativa , quae optata veniunt . 
hoc ergo quia 
oblativum est , ideo dixit 'forte' . 
bene autem a columbis Aeneae 
datur augurium , et Veneris filio et regi : nam ad reges pertinet 
columbarum augurium , quia numquam solae sunt , sicut nec reges 
quidem . 
ipsa sub ora perite , ne si longius volarent , non ad eum 
pertinere viderentur : nam moris erat ut captantes auguria certa 
sibi spatia designarent , quibus volebant videnda ad se pertinere . 
maternas Veneri consecratas , propter fetum frequentem 
et coitum . 
si qua via est si est ratio . 
et iam ex hoc loco esse incipit 
inpetrativum quod fuerat oblativum . 
cursumque per avras 
'cursum' vocavit impetum et eundi officium : nam et navium cursum 
dicimus . 
ne defice rebus ne desere in rebus incertis . 
et bene 
in silvis invocat matrem , quam iam scit sibi visam esse habitu 
venatricis , ut in primo legimus . 
sic effatus proprie effata sunt augurum preces : unde 
ager post pomeria , ubi captabantur auguria , dicebatur effatus . 
vestigia pressit quia ad captanda auguria post preces inmobiles 
vel sedere vel stare consueverant . 
observans quae signa ferant servare enim et de caelo et de 
avibus verbo augurum dicitur. quo tendere pergant pascentes 
hinc iam optimum significatur augurium , quod pascebant . 
nam Romani 
moris fuit et in comitiis agendis et in bellis gerendis pullaria 
captare auguria . 
unde est in Livio quod cum quidam cupidus belli 
gerendi a tribuno plebis arceretur ne iret , pullos iussit adferri : qui 
cum missas non ederent fruges , inridens consul augurium ait 'vel 
bibant' , et eos praecipitavit in Tiberim : inde navibus victor revertens 
[ad Africam tendens] in mari cum omnibus quos ducebat extinctus 
est . 
multi 'pascentes' distingunt , et absolutus est sensus . 
alii dicunt 
'pascentes volando' et referunt ad naturam columbarum , quae exilientes 
pascere consuerunt . 
alii 'volando' ambulando dicunt : vola 
enim dicitur media pars pedis sive manus . 
prodire prodibant : infinitus pro indicativo . 
grave olentis male olentis : alibi bene olentis , ut et 
graviter spirantis copia thymbrae floreat . 
liquidumque per aera lapsae non est aeris perpetuum 
epitheton , sed purum et incorruptum ait Averni comparatione . 
dicit 
autem eas alte volasse ad vitandum Averni odorem . 
super arbore sidunt secundum antiquam licentiam . 
avri avra splendor auri : Horatius tua ne retardet 
aura maritos , id est splendor . 
hinc et aurum dicitur a splendore , 
qui est in eo metallo : hinc et aurarii dicti , quorum favor splendidos 
reddit . 
brumali frigore viscum bene 'brumali' addidit : tunc 
enim maturum est et auri imitatur colorem , nam nova fronde viret . 
quod , ut ait Plinius in naturali historia , de fimo turdelarum 
in certis arboribus nascitur : unde Plautus ipsa sibi avis 
mortem creat . 
teretis truncos 'teres' est rotundum aliquid cum proceritate , 
ut incumbens tereti Damon sic coepit olivae . 
Horatius 
brachia et vultum teretesque suras integer laudo . 
extemplo bene verbo usus est augurum , ut diximus 
supra . 
cunctantem aliud pendet ex alio : 'cunctantem' , quia 'avidus' , 
ut ostendat tantam fuisse avellendi cupiditatem , ut nulla ei 
satisfacere posset celeritas : nam tardantem dicere non possumus 
eum qui fataliter sequebatur . 
alii 'cunctantem' ad auri naturam 
referunt , id est mollem , quia paulatim frangitur et lentescit . 
alii 
'cunctantem' gravem dicunt , ut glaebas cunctantes crassaque 
terga expecta . 
nec minus nihilo minus ille deflebatur . 
interea dum 
itur ad silvas . 
ingrato tristi , ut gratum laetum aliquid dicimus . 
alii 
'ingrato' dicunt gratiam non sentienti . 
pingvem aut de Graeco transtulit lipara\n magnam : aut 
hypallage est , hoc est de pinguibus taedis . 
frondibus atris aptis ad funera . 
ante cupressos constitvunt cupressus adhibetur ad 
funera , vel quod caesa non repullulat , vel quod per eam funestata 
ostenditur domus , sicut laetam frondes indicant festae . 
Varro tamen 
dicit pyras ideo cupresso circumdari propter gravem ustrinae odorem , 
ne eo offendatur populi circumstantis corona , quae tamdiu 
stabat respondens fletibus praeficae , id est principi planctuum , 
quamdiu consumpto cadavere et collectis cineribus diceretur novissimum 
verbum 'ilicet' , quod ire licet significat : unde est 
dixitque novissima verba . 
pars calidos Latices Plinius in naturali historia dicit 
hanc esse causam ut mortui et calida abluantur et per intervalla 
conclamentur , quod solet plerumque vitalis spiritus exclusus putari 
et homines fallere . 
denique refert quendam superpositum pyrae 
adhibitis ignibus erectum esse nec potuisse liberari . 
unde et servabantur 
cadavera septem diebus , et calida abluebantur , et post ultimam 
conclamationem conburebantur : unde traxit Terentius desine , 
iam conclamatum est . 
aena undantia flammis hoc est per 
flammas : alibi nec iam se capit unda : volat vapor 
ater ad auras . 
lavant frigentis et ungunt versus Ennii , qui ait Tarquinii 
corpus bona femina lavit et unxit . 
defleta participium ab eo quod est 'fleor' , si tamen 
inveniatur ; 
alias sine verbi origine esse dicemus . 
purpureas ad imitationem sanguinis , in quo est anima , 
ut diximus supra : ut purpuream vomit ille 
animam . 
velamina nota vel ipsi cara , vel animae : ex notitia 
enim gignitur caritas , ut hic inter flumina nota . 
feretro Graece dixit , nam latine capulus dicitur a capiendo : 
unde ait Plautus capularis senex , id est capulo vicinus . 
et 'subiere feretro' ut subeunt muro . 
more parentum propinquioribus enim virilis sexus hoc 
dabatur officium . 
facem de fune , ut Varro dicit : unde et funus dictum est . 
per noctem autem urebantur : unde et permansit ut mortuos faces 
antecedant . 
fuso crateres olivo diis superis tantum libabant , inferis 
vero sacrificantes etiam vasa in ignem mittebant , unde ait 
'crateres' : quod etiam Statius in Archemori sepultura commemorat . 
'olivum' autem ab oliva dixit : nam oleum ab olea dicitur . 
flamma quievit pyrae ingentis , quia , ut in quarto 
diximus , pro qualitate personae pyrae fiebant . 
sepulcra etiam vel 
minora vel magna faciebant . 
ossaque lecta aut collecta , aut lecta ideo quia , ut supra 
diximus , nobiles numquam soli conburebantur , sed cum 
dilectis equis vel canibus vel famulo . 
ter socios aut saepius , aut re vera ter : licet enim a 
funere contraxerint pollutionem , tamen omnis purgatio ad superos 
pertinet , unde et ait inparem numerum : aut quia hoc ratio exigit 
lustrationis . 
circumtulit purgavit . 
antiquum verbum est . 
Plautus 
pro larvato te circumferam , id est purgabo : nam lustratio 
a circumlatione dicta est vel taedae vel sulphuris . 
Iuvenalis 
si qua darentur sulphura cum taedis . 
spargens quia res aguntur infernae . 
in secundo 
Aeneas deos portaturus ait donec me flumine vivo abluero . 
hic enim erat mos , ut diximus supra . 
felicis olivae arboris 
festae . 
sed moris fuerat ut de lauro fieret . 
sane dicit Donatus quod 
hoc propter Augustum mutavit . 
nam nata erat laurus in Palatio 
eo die , quo Augustus : unde triumphantes coronari consueverant . 
propter quam rem noluit laurum dicere ad officium lugubre pertinere . 
novissima verba id est 'ilicet' : nam 'vale' dicebatur post 
tumuli quoque peracta sollemnia . 
svaque arma viro ipsi cara sculpsit in saxo : nam supra 
ea iam legimus concremata . 
remumque tubamque quia et bellator 
et remex fuerat . 
licet possimus etiam solam tubam accipere : 
remus enim dicitur lorum , quod continet tubam . 
monte sub aerio in aerio : nam supra est positus . 
'aerium' 
autem alii altum dicunt , alii nomen montis antiquum volunt : unde 
est 'qui nunc Misenus ab illo dicitur' . 
praecepta sibyllae ut duc nigras pecudes , ea 
prima piacula sunto . 
spelunca alta fuit qua ad inferos descendebatur , non 
ubi fuerat Sibylla vaticinata . 
scrupea lapillosa : nam scrupus proprie est lapillus brevis , 
qui incedentibus inpedimento est et pressus sollicitudinem creat : 
unde etiam scrupulus dictus est . 
lacu nigro aut alto : aut vere 
nigro inferorum vicinitate . 
tuta autem , quia hinc lacu , hinc 
cingitur silvis . 
dicit autem locum , quem nunc doliola vocant . 
volantes volucres : participium pro nomine posuit , ut 
plurimus Alburnum volitans cui nomen asilo est : licet illic 
sit etiam altera figura . 
sane sciendum Lucretium et alios physicos 
dicere aerem corporeum esse , unde et aves sustinet ; 
sed hunc cedere 
vapori sulphureo , unde aves in illis locis desertae aere , quo portari 
solent , concidunt non odore , sed pondere : quod potest esse veri 
simile , quia altius in eodem loco possunt volare , ut tollunt 
se celeres liquidumque per aera lapsae . 
ad convexa caeli curvitatem . 
invergit vina sacerdos in quarto ait media inter 
cornua fundit . 
et fundere est supina manu libare , quod fit in 
sacris supernis ; 
vergere autem est conversa in sinistram partem 
manu ita fundere , ut patera convertatur , quod in infernis sacris fit . 
haec autem pertinent ad victimarum explorationem , ut , si non stupuerint , 
aptae probentur . 
voce vocans non verbis , sed quibusdam mysticis sonis : 
nam varie numina invocabantur , quod aperte Lucanus expressit , ut 
latratus habet illa canum gemitusque luporum : 
quod stridunt ululantque ferae , quod sibilat anguis exprimit 
et planctus fractaeque tonitrua nubis : tot rerum vox 
una fuit (6.688) . 
caeloque ereboque potentem hoc est quod ait 
'Hecaten' , ut plenum numen ostenderet . 
supponunt cultros id est victimas caedunt . 
fuit autem 
verbum sacrorum , in quibus mali ominis verba vitabant . 
hinc est 
quod et mactare dicebatur , quod magis augere significat . 
dicimus 
autem 'hic culter , cultri' : nam 'cultellus' diminutivum est , 'cultellum' 
penitus Latinum non est . 
succipiunt antique , nam modo 'suscipiunt' dicimus . 
matri evmenidum id est Nocti , ut hunc 
mihi da proprium , virgo sata Nocte , laborem . 
et Eumenides 
dicuntur kata\ a)nti/frasin , cum sint inmites . 
magnaeque sorori 
id est Terrae : nam , ut supra diximus , nihil est aliud nox 
nisi umbra terrarum . 
ense ferit ut eum contra umbras haberet consecratum . 
hinc est quod ei dicit Sibylla 'tuque invade viam vaginaque 
eripe ferrum' , item strictamque aciem venientibus offert . 
hoc autem etiam Homerus dicit . 
sterilemque tibi proserpina 
vaccam deae congruam , numquam enitenti . 
nocturnas aras quae tota nocte arderent . 
inchoat 
autem perficit . 
et est verbum sacrorum . 
solida inponit taurorum viscera flammis non exta 
dicit , sed carnes , nam 'viscera' sunt quicquid inter ossa et cutem 
est : unde etiam visceratio dicitur , ut diximus supra . 
ergo 
per 'solida viscera' holocaustum significat , quod detractis extis arae 
superinponebatur . 
quae nonnumquam abluta et elixa etiam ipsa reddebantur : 
unde infert 'fundens ardentibus extis' . 
quamquam alii pro 
parte totum velint , ut per exta totum animal intellegatur . 
primi sub lumina solis et ortus atqui haec sacra , ut 
dicunt , per noctem fiebant . 
sed locutus est secundum Romanum 
ritum , quo dies creditur a medio noctis incipere : illo autem loco , 
quo dicit 'nox ruit Aenea' , non venit , sed finitur significat . 
quamquam alii dicant sacra haec a medio die incipere et perduci 
usque ad mediam noctem : quod si est , 'nox ruit' potest venit 
significare . 
visaeque canes vlulare ita numinis ostendebatur adventus . 
'canes' autem Furias dicit Lucanus Stygiasque 
canes in luce superna destituam (6.733) , sicut etiam diximus supra . 
'ululare' autem et canum et Furiarum est . 
adventante dea ipsa scilicet Proserpina . 
profani 
qui non estis initiati , a)mu/htoi , be/bhloi . 
totoque absistite luco hoc est , non tantum a spelunca , 
sed ab omni luci vicinitate discedite . 
invade viam ingredere . 
furens deo plena : aut certe similis furenti . 
dii quibus imperium est animarum plenus locus alta 
sapientia . 
de qua varie disserunt philosophi : nam dicunt per alios 
animas ad inferos duci , ut hac animas ille evocat 
Orco pallentes , alias sub Tartara tristia mittit ; 
item per 
alios transferri , ut navita sed tristis ; 
per alios purgari , 
ut aliae panduntur inanes suspensae ad ventos ; 
per 
alios vero ad summa revocari , ut Lethaeum ad fluvium 
deus evocat agmine magno . 
sciens ergo de deorum imperio 
varias esse opiniones , prudentissime tenuit generalitatem . 
ex maiore 
autem parte Sironem , id est magistrum suum Epicureum sequitur . 
huius autem sectae homines novimus superficiem rerum tractare , 
numquam altiora disquirere . 
umbraeque silentes secreta inferorum 
semper silentia : nam hominum umbrae loquuntur . 
hinc est 
quae sacra silentia norunt . 
invocat autem summum bonum , 
quod in silentio constare manifestum est . 
et chaos elementorum confusio . 
invocat autem rerum 
primordia , quae in elementorum fuerunt confusione . 
per Phlegethonta , 
inferorum fluvium , ignem significat : nam flo\c Graece , latine 
ignis est ; 
unde secundum Heraclitum cuncta procreantur . 
et re vera 
sine calore nihil nascitur , adeo ut de septentrione dicat sterili 
non quicquam frigore gignit . 
loca nocte silentia late 
aut hoc est quod supra ait 'umbraeque silentes' , aut vult ostendere , 
esse partem mundi , in qua perpetuae sunt tenebrae . 
cum enim 
probatum sit quod legimus et minima contentos nocte Britannos , 
sphaerae exigit ratio , ut e contrario sit regio noctibus 
vacans . 
sit mihi fas avdita loqui de alta dicturus prudentia 
miscet poeticam licentiam . 
sit numine vestro concedatur a 
vestro numine . 
alta terra et caligine mersas bene iunxit : ex terris 
enim caligo procreatur , id est umbra . 
obscuri sola sub nocte aut hypallage est 'sub obscura 
nocte soli ibant' : aut 'sub sola nocte' , id est ubi nihil aliud est 
praeter noctem . 
domos vacvas nostri mundi comparatione : simulacra 
enim illic sunt , quae inania esse non dubium est . 
inania regna 
inanium : per quod ostenditur vacuum . 
inceptam alii 'incertam' legunt , illuc tamen recurrit ; 
nam 'incertam' incipientem , id est minorem significat . 
luce 
maligna obscura : nam malignum est proprie angustum , ut 
aditusque maligni , id est minores , obscuri . 
sane sciendum , 
lunae , licet minoris , commemoratione ostendere eum , fuisse illic 
aliquid lucis : nam aliter omnia , quae dicturus est , videre non 
poterant . 
ubi quando : nam non est loci , sed temporis . 
nox abstulit atra colorem hoc et videmus et tractatur 
ab Epicureis , rebus tollere noctem colorum varietatem : unde 
etiam apud inferos omnia nigra esse dicuntur . 
contra hos Academici 
una re pugnant : nam squamas piscium dicunt lucere per 
noctem . 
vestibulum ut Varro dicit , etymologiae non habet proprietatem , 
sed fit pro captu ingenii : nam vestibulum , ut supra 
diximus , dictum ab eo , quod ianuam vestiat . 
alii dicunt 
a Vesta dictum per inminutionem : nam Vestae limen est consecratum . 
alii dicunt ab eo , quod nullus illic stet ; 
in limine enim solus 
est transitus : quomodo vesanus dicitur non sanus , sic vestibulum 
quasi non stabulum . 
faucibus orci deum posuit pro loco , ut 
Iovem dicimus et aerem significamus : Horatius manet sub Iove 
frigido venator . 
Orcum autem Plutonem dicit : nec enim per 
Charonta possumus intellegere inferos dictos , quia minor potestas 
pro imperio numquam ponitur , sed illa quae tenet imperium . 
ergo 
alter est Charon : nam Orcus idem est Pluton , ut in Verrinis indicat 
Cicero dicens ut alter Orcus venisse Hennam et non Proserpinam , 
sed ipsam Cererem rapuisse videatur . 
alibi ait qua 
Ditem patrem emersisse ab inferis putant . 
dicimus autem 
et hic Dis et hic Ditis . 
luctus et vltrices posvere cubilia curae ea dicit 
esse in aditu inferorum , quae vicina sunt morti ; 
aut quae post 
mortem creantur ; 
aut quae in morte sunt , ut pallorem . 
luctus enim 
post mortem est . 
curae conscientiae , quae puniunt semper 
nocentes . 
tristis severa , quae gignit severitatem . 
Cicero iudex 
tristis et integer . 
malesvada fames quae impellit homines interdum ad inlicita . 
turpis egestas quae turpes facit . 
et quasi harum rerum 
imagines facit , quas dicit esse apud inferos ideo , quia in quem ista 
concurrunt , sit mortalis necesse est : unde deos inmortales dicunt , 
qui ista non sentiunt quibus mors creatur . 
terribiles visu formae omnes scilicet quas supra dixit . 
consanguineus leti sopor secundum Homerum : vel iuxta 
illud dulcis et alta quies placidaeque simillima mortis . 
mala mentis gavdia generaliter omnium scelerum dicit , ac si 
diceret 'malae mentis gaudia' : ut cum male fecerunt gaudeant . 
mortiferumque adverso in limine bellum mire †cum omnia 
in vestibulo , bellum vero in limine ipso posuit , quoniam nulla maior 
est mortis causa quam bellum . 
et est familiare epitheton . 
evmenidum thalami Furiae numquam nupserunt : unde 
thalamos accipiamus in quibus natae sunt . 
alii thalamos dicunt , 
qui facti sunt auctoribus Furiis , in quibus adulteria et caedes admiserunt : 
sed non procedit , quia ait 'terribiles visu formae' . 
et ut 
non videatur esse contrarium quia Furias paulo post alibi 
dicit esse : nam possunt hic natae esse , et alibi manere , et alibi 
officium exercere poenarum . 
crinem vittis innexa ut scissa comam et 
oculos suffusa . 
in medio aut vestibulo : aut absolutum est , et intellegimus 
hanc esse eburneam portam , per quam exiturus Aeneas est . 
quae res haec omnia indicat esse simulata , si et ingressus et exitus 
simulatus est et falsus . 
vlmus opaca , ingens distinguenda sunt ista propter duo 
epitheta . 
et quidam tradunt ideo in ulmo somnia inducta , quod vino 
gravati vana somnient et ulmus apta sit viti : et ideo apud inferos rem 
inanem * * * pandit non aperit , sed expandit , id est extendit . 
et 
<dicunt> 
quidam 'pandit' ab eo , quod est 'aperit' venire ; 
nam quod 
apertum , est latius diffusum : hinc est patulae recubans sub tegmine 
fagi. vulgo temere , passim , catervatim . 
an 'vulgo ferunt' ? 
vana tenere utrum kaqo/lou , an quae ex his vana sunt ? 
et duo somniorum genera putantur : unum de caelo , ut visa 
dehinc caelo facies delapsa parentis Anchisae , quod est verum , 
aliud ab inferis , quod est vanum. foliisque sub omnibus haerent 
qui de somniis scripserunt dicunt , quo tempore folia de arboribus 
cadunt , vana esse somnia : quod per transitum tetigit . 
'vana' 
autem ideo , quia ab inferis ; 
nam vera mittunt superi . 
Homerus 
kai\ ga/r t' o)/nar e)k *dio/s e)sti/n : somnium de Iove . 
centavri in foribus stabulant bene 'in foribus' , quia 
ea quae contra naturam possunt creari , statim pereunt . 
aut ideo in 
aditu monstra sunt posita , ut propter hoc terribiliora essent inferis . 
'stabulant' autem habitant . 
et usurpative dixit , ut 'populat' , luctat ; 
nam stabulor dicimus . 
et bene adlusit , quia ex parte equi sunt . 
Centauri autem Ixionis et nubis filii sunt . 
Ixion enim amatam 
Iunonem de stupro interpellavit . 
illa confessa Iovi est , et ex eius 
voluntate nubem ei in suam formam conversam obtulit , unde feruntur 
nati esse Centauri . 
scyllaeque biformes bene plurali usus 
est numero : nam et illa Nisi secundum alios in avem conversa est , 
secundum alios in piscem . 
ergo etiam ipsa biformis fuit , sicut haec 
in Siciliae freto . 
dictum autem est per poetae scientiam vel licentiam . 
quidam pluralem numerum pro singulari positum volunt : nam 
quae in avem conversa est nihil terroris habet . 
harum sane fabulae in 
bucolicis plenius narratae sunt . 
centumgeminus briareus centies duplex : secundum fabulas 
ipse etiam dictus est Aegaeon . 
qui , ut non nulli tradunt , pro 
diis adversus Gigantes bella gessit , ut vero alii adfirmant , contra deos 
pugnavit eo maxime tempore quo inter Iovem et Saturnum de caelesti 
regno certamen fuit : unde eum a Iove fulmine ad inferos tradunt esse 
trusum . 
alii dicunt , cum Iuno et Minerva et Neptunus ceterique dii 
Iovem ligare vellent , a Thetide Briareum adhibitum Iovem vinculis 
exemisse. ac belva lernae hydram dicit , serpentem inmanis 
magnitudinis , quae fuit in Lerna Argivorum palude ; 
sed latine 
excetra dicitur , quod uno caeso tria capita excrescebant . 
cum saepe 
amputata triplarentur , admoto ab Hercule incendio consumpta narratur , 
cuius felle Hercules sagittas suas tinxisse dicitur. sed constat hydram 
locum fuisse evomentem aquas , vastantes vicinam civitatem , in quo 
uno meatu clauso multi erumpebant : quod Hercules videns loca 
ipsa exussit et sic aquae clausit meatus ; 
nam hydra ab aqua dicta 
est . 
potuisse autem hoc fieri ille indicat locus , ubi dicit omne per 
ignem excoquitur vitium atque exudat inutilis umor . 
et 
utrum hic distinctio plena sit , an 'horrendum stridens' inferioribus 
iungendum sit ? 
stridere enim bene Chimaerae datur , quae et serpentes 
habet et flammas . 
horrendum stridens pro 'horrende' : adverbium qualitatis derivatum 
in nomen. flammisque armata chimaera Typhonis et 
Echidnae filia , ore leo , postremis partibus draco , media caprea 
secundum fabulas fuit . 
re vera autem mons est Ciliciae , cuius hodieque 
ardet cacumen , iuxta quod sunt leones ; 
media autem pascua 
sunt , quae capreis abundant ; 
ima vero montis serpentibus plena . 
hunc Bellerophontes habitabilem fecit , unde Chimaeram dicitur 
occidisse . 
gorgones hae Gorgones Phorci filiae tres fuerunt in extrema 
Africa circa Atlantem montem , quae omnes unum oculum 
habebant , quo invicem utebantur . 
quarum nomina haec fuerunt 
Stheno , Euryale , Medusa . 
sed Medusa , erecta favore Neptuni , ausa 
est crines suos Minervae capillis praeferre : qua re indignata dea , crines 
eius in serpentes vertit eamque excidi a Perseo fecit luminibus orbatam , 
fecitque ut quisquis caput eius vidisset verteretur in saxum . 
sed Perseus , 
Iovis et Danaes filius , cum ad eam occidendam volaret , prae se scutum 
ferens speculi candore perlucidum , sicut Minerva monstraverat , in 
umbra eius vidit caput Gorgonae et ita aversus accedens id amputavit . 
quod cum ad Polydecten regem pertulisset isque negaret id eius virtute 
confectum , conspicuum id regi fecit : cuius conspectu ille in saxum 
mutatus est , quod in Seripho insula hodieque ostenditur. Serenus tamen 
dicit poeta Gorgonas puellas fuisse unius pulchritudinis , quas cum 
vidissent adulescentes , stupore torpebant : unde fingitur , quod si 
quis eas vidisset , vertebatur in lapidem . 
sane quidam dicunt versus 
alios hos a poeta hoc loco relictos , qui ab eius emendatoribus sublati sint 
Gorgonis in medio portentum inmane Medusae , 
vipereae circum ora comae , cui sibila torquent 
infamesque rigent oculi , mentoque sub imo 
serpentum extremis nodantur vincula caudis . 
harpyiaeque aut iam mortuas intellege , aut secundum Platonem 
et alios simulacra , licet vivarum , illic fuisse : nam dicunt esse 
omnium rerum ideas quasdam , id est imagines , ad quarum similitudinem 
procreantur universa . 
hinc est quod in Statio Amphiaraus 
Plutoni dicit omnibus finitor rerum esse videris , mihi vero 
et sator . 
harum autem simulacra bene apud inferos sunt , quae 
esse dicuntur et furiae . 
tricorporis umbrae Eryli et Geryonis . 
offert non ad feriendum , sed ad repellendas umbras : 
unde et 'offert' dixit . 
sacerdos autem ferire prohibet . 
tartarei quae fert acherontis ad undas sequitur 
illud Pythagoricum , dicens tenuisse eos viam post errorem silvarum , 
quae vel ad vitia vel ad virtutes , ut diximus , ducit . 
tartarei 
acherontis Acheronta vult quasi de imo nasci Tartaro , 
huius aestuaria Stygem creare , de Styge autem nasci Cocyton . 
et 
haec est mythologia : nam physiologia hoc habet , quia qui caret 
gaudio sine dubio tristis est . 
tristitia autem vicina luctui est , qui 
procreatur ex morte : unde haec esse apud inferos dicit . 
cocyto eructat harenam in Cocytum : scilicet per Stygem . 
has horrendus aquas propter tria flumina . 
portitor 
proprie portitor est qui portat , abusive etiam qui portatur portitor 
dicitur , sicut vector . 
terribili squalore id est terribilis squaloris . 
charon 
kata\ a)nti/frasin quasi a)xai/rwn . 
canities inculta iacet veteres enim non solum comam 
ornabant , sed etiam barbam , ut non nullas videmus statuas . 
ideo 
dixit 'inculta mento canities' . 
stant horrent . 
et est polysemus 
sermo , ut diximus . 
subigit subagit , sursum agit , regit . 
et est polysemus 
sermo : nam et 'acuit' significat , ut subiguntque in 
cote secures , et compellit , ut subigitque fateri . 
velisque ministrat aut per vela , et est septimus : aut 'velis obsequitur' , 
et est dativus . 
ferruginea nigra , tristi : nam lugubrem esse hunc colorem 
ipse ostendit dicens cum caput obscura nitidum ferrugine 
texit . 
corpora cumba omne quod potest videri , corpus dicitur : 
unde paulo post discretionem fecit dicens corpora viva 
nefas Stygia vectare carina . 
iam senior aut pro positivo posuit , id est senex : aut , ut 
diximus , 'senior' est virens senex , ut 'iunior' intra iuvenem 
est : quam rem a Varrone tractatam confirmat et Plinius . 
cruda deo viridisque senectus to\ ai)/tion : ideo cruda et viridis , 
quia in deo . 
et bene 'viridis' , ne contemneretur . 
autumni frigore primo extremitatem vult ostendere , 
quod ait Iuvenalis iam letifero cedente pruinis autumno : 
nam prima eius pars fervet , ut totoque autumni incanduit 
aestu . 
sane sciendum , secundum Plinium folia autumnali 
tempore ideo cadere , quia omnis tunc in arboribus umor aestatis 
calore invenitur exhaustus . 
ergo 'cadunt' , non quia tunc siccari 
incipiunt , sed quia tunc eis iam deest umor . 
glomerantur aves bene rebus volitantibus animas comparavit , 
quae et ipsae volant . 
inmittit apricis quasi a)/ter fri/khs , id est sine frigore , 
ut diximus supra : unde non nulli et Africam dictam volunt . 
primi transmittere figura Graeca est : ut primi transirent . 
tristis asper , inmiserabilis , severus . 
Aeneas ordo est : Aeneas ait , dic , o virgo : cetera per 
parenthesin dicta sunt , id est per suppositionem . 
quo discrimine qua differentia . 
ripas hae linquunt 
repulsae scilicet , non transeuntes . 
vada livida nigra . 
et 'lividum' invidum non nisi apud 
neotericos invenimus : Lucanus livor edax tibi cuncta 
negat , gentesque subactas (1.288) . 
longaeva sacerdos Sibyllam Apollo pio amore dilexit 
et ei obtulit poscendi quod vellet arbitrium . 
illa hausit harenam 
manibus et tam longam vitam poposcit . 
cui Apollo respondit id 
posse fieri , si Erythraeam , in qua habitabat , insulam relinqueret et 
eam numquam videret . 
profecta igitur Cumas tenuit et illic defecta 
corporis viribus vitam in sola voce retinuit . 
quod cum cives eius 
cognovissent , sive invidia , sive miseratione commoti , ei epistolam 
miserunt creta antiquo more signatam : qua visa , quia erat de eius 
insula , in mortem soluta est . 
unde non nulli hanc esse dicunt , quae 
Romana fata conscripsit , quod incenso Apollinis templo inde Romam 
adlati sunt libri , unde haec fuerat . 
deum certissima proles ex eo quod subire inferos potuit . 
ideo autem 'certissima' , quia multi ad gloriam generis simulant 
se numinum filios , ut Romulus ex Marte , Alexander ex Iove 
Ammone . 
hoc ergo excludit . 
sic alibi de Hercule salve 
vera Iovis proles . 
et fallere numen ut supra diximus , sive propter 
Victoriae favorem , Stygis filiae : nam dicitur statuisse Iuppiter , ut 
si quis de diis fefellisset eius numen periurio , uno anno et novem 
diebus ab ambrosia et nectare prohiberetur . 
ratio autem est quam 
supra diximus : ideo per Stygem dii iurant , quia tristitia 
contraria est aeternitati , to\ stugno\n tw=| makari/w| xai\ a)qana/tw| . 
inops inhvmataque turba est duo dicit , id est nec 
legitimam sepulturam habet , neque imaginariam . 
inopem enim dicit 
sine pulveris iactu—nam 'ops' terra est—id est sine terra , sine 
humatione . 
vult autem ostendere tantum valere inanem , quantum 
plenam sepulturam : nam et Deiphobi umbra transvecta est , cui 
Aeneas cenotaphium fecit , ut tunc egomet tumulum 
Rhoeteo in litore inanem constitui . 
bene autem sepultos , id 
est fletos—nam sine fletu sepultura non est , unde legimus 
inhumata infletaque turba—facit supradicta flumina 
transire , quibus luctus nomen inposuit . 
'centum' autem 'annos' ideo 
dicit , quia hi sunt legitimi vitae humanae , quibus completis potest 
anima transire ripas , id est ad locum purgationis venire , ut redeat 
rursus in corpora . 
sane sciendum quia , cum terram dicimus , haec 
ops facit ; 
si nympham dicamus , haec Opis ; 
si divitias , hae opes 
numero tantum plurali . 
rauca flventa aut rheumata dicit : aut bene pluraliter , 
quia de tribus loquitur . 
sedibus ossa quierunt id est prius quam corpus in 
naturam suam redeat , id est in terram . 
stagna exoptata Lethaei scilicet fluminis . 
vestigia pressit scilicet cogitatione tardatus . 
et intentionem 
constantis ostendit . 
putans reputans , cum animo pertractans . 
sortemque 
animo miseratus iniquam iniqua enim sors est puniri propter alterius 
neglegentiam ; 
nec enim quis culpa sua caret sepulcro . 
bene 
autem 'animo' , quasi re praesaga , ut alibi praesaga 
mali mens : ipse enim Aeneas insepultus iacebit , ut 
mediaque inhumatus harena . 
mortis honore sepultura , ut quisquis honos 
tumuli . 
ductorem classis apertum exemplum , classem dici etiam 
unam navem : nam legimus unam quae Lycios . 
avster hic distinguendum . 
sese agebat 'sese agere' est sine negotio incedere . 
qui libyco nuper cursu bene 'Libyco' : navigatio enim 
non a deverticulo , sed ab intentione accipit nomen . 
effusus in undis archaismos est : quamquam Donatus 
esse ordinem velit 'dum servat sidera in undis mediis' . 
multa maestum cognovit in umbra prudentiores dicunt 
animas recentes a corporibus sordidiores esse donec purgentur : quae 
purgatae incipiunt esse clariores . 
unde ait paulo post donec 
longa dies perfecto temporis orbe concretam exemit labem 
purumque reliquit aetherium sensum atque aurai simplicis 
ignem , id est non urentis , ut est solis . 
inde est quod aliae 
animae lunarem circulum , aliae solstitialem retinere dicuntur pro 
modo purgationis . 
bene ergo Palinurum obscura umbra circumdatum 
dicit et vix agnitum , qui ne ad loca quidem pervenerat purgationis : 
sic etiam de Didone dicturus est agnovitque per 
umbram obscuram . 
quis te palinure deorum 'quis deus' debuit dicere , sed 
Graece dixit ti/s qew=n . 
eripvit nobis bene 'nobis' : gubernator enim communi 
perit periculo . 
sub aequore mersit tmesis est : medio aequore 
submersit . 
dic age hortantis adverbium est : unde est et 'age sta' et 
'age facite' . 
venturum avsonios kata\ to\ siwpw/menon intellegimus . 
cortina cortina dicta est aut quod cor teneat , aut quod 
tripus saeptus erat corio serpentis , ut diximus supra : aut 
certe secundum Graecam etymologiam o(/ti th\n ko/rhn tei/nei h)/toi 
tina/ssei , id est quod extendit puellam , ut maiorque videri . 
nec me hic distinguendum , ne sit contrarium : nam eum 
Somnus deiecit . 
quamquam alii frustra dicant quod credebat Phorbantem , 
cum extinctis divinandi sit concessa licentia , ut nunc iam 
sciat Somnum fuisse . 
namque gubernaclum ut sit veri simile , quod post triduum 
tetigit litus Italiae . 
praecipitans dum praecipitarer . 
maria aspera ivro 
aut execratio est , ut Iliaci cineres : aut certe iurat quasi 
nauta per maria . 
spoliata armis propter amissionem gubernaculi . 
excussa magistro nove dixit : de qua fuerat magister excussus . 
surgentibus undis non quia tempestas fuerit , favente 
Neptuno , sed tumens pelagus fuisse significat . 
nec de Aeneae peritia 
desperavit , sed propter perditum gubernaculum . 
et ostendit se 
magis timuisse pro navi , cum esset ipse periturus . 
hibernas asperas . 
et retulit ad adfectum natantis . 
adnabam et hic distingui potest , et 'adnabam terrae' . 
gens crudelis Lucanorum . 
et dicit eum a Veliensibus 
interemptum , ut portusque require Velinos . 
sane sciendum 
Veliam tempore quo Aeneas ad Italiam venit , nondum fuisse . 
ergo anticipatio est , quae , ut supra diximus , si ex poetae persona 
fiat , tolerabilis est ; 
si autem per alium , vitiosissima est , ut nunc 
de Palinuro ait : quamquam alii ad divinandi scientiam referant , 
quasi ab umbra dictum . 
Velia autem dicta est a paludibus , quibus 
cingitur , quas Graeci e(/lh dicunt . 
fuit ergo 'Elia' , sed accepit digammon 
et facta est 'Velia' , ut 'Enetus Venetus' . 
montis saxi , ut fertur in abruptum magno 
mons inprobus actu pro saxo ; 
alibi e contrario saxi 
de vertice pastor pro 'montis' : nam sunt ista reciproca . 
me fluctus habet quia secundum philosophos corpus 
solum nostrum est , quod nobiscum oritur , nobiscum perit . 
anima 
enim generalitatis est et adeo non est nostra , ut etiam in alia corpora 
plerumque transeat . 
ergo 'me' corpus meum , quod est hominis 
proprium . 
est autem Homeri au)tou\s de\ e(lw/ria teu=xe ku/nessin . 
caeli iucundum lumen bene 'iucundum' addidit : est 
enim etiam apud inferos lumen , sed non iucundum . 
his invicte malis qui inferos subire potuisti . 
'his' autem , 
ac si diceret 'quae cernis' . 
terram inice bene ante maius petiit , ut vel hoc impetraret . 
terrae autem iniectio secundum pontificalem ritum poterat 
fieri et circa cadaver et circa absentium corpora quibusdam sollemnibus 
sacris . 
namque potes quia ubique eum rerum divinarum inducit 
peritum . 
siqua via est si est ulla ratio . 
diva creatrix rerum 
omnium generaliter . 
innare navigare : more suo . 
da dextram praesta auxilium : umbra enim numquam 
tenetur , ut ter frustra conpressa manus effugit 
imago . 
sedibus ut saltem ut saltem in morte requiescam sedibus 
placidis . 
et bene , quia nautae semper vagantur . 
tam dira cupido cupiditas ex deorum ira veniens : aut 
certe magna , ut an sua cuique deus fit dira cupido ? 
severum tristem : et haec reciproca sunt , ut contra iudex 
tristis et integer , id est severus . 
evmenidum autem circa quem habitant Eumenides kata\ 
a)nti/frasin dictae . 
ripamve inivssus abibis ut 'abeo in Tuscos' , 
sicut diximus supra : quamquam alii 'adibis' legant . 
desine fata deum flecti sperare precando fata quae 
semel decreverunt . 
et locutus est secundum Epicureos , qui dicunt 
nec bene promeritis capitur neque tangitur ira . 
duri casus inpossibilis ad mutationem . 
longe lateque per urbes de historia hoc traxit . 
Lucanis 
enim pestilentia laborantibus respondit oraculum manes Palinuri 
esse placandos : ob quam rem non longe a Velia ei et lucum 
et cenotaphium dederunt . 
prodigiis acti caelestibus conpendiose et pestilentiam 
ortam et petitum significavit oraculum . 
piabunt placabunt , expiabunt . 
aeternum in aeternum : et est adverbium . 
palinuri 
plus est , quam si 'tuum' diceret . 
parumper id est paulatim laetari coepit : spem enim 
solam , non praesens acceperat beneficium . 
unde bene dictum est , 
quasi ab eo magna moderatione dolor recessit . 
alii 'parumper' 
valde parum volunt . 
gavdet cognomine terra nominis sui similitudine . 
facit 
autem 'hic' et 'haec cognominis' : nam in Plauto lectum est cum 
una de Bacchidibus diceret illa mea cognominis fuit (Bac . 
7) . 
quod 
autem communi genere in 'e' misit ablativum , metri necessitas fecit . 
navita epenthesis , ut 'Mavors' . 
inde ut stygia prospexit 
ab unda ut Siculo prospexit ab usque Pachyno . 
et hinc ostenditur quod diximus , iuncta esse haec 
tria : Acheronta , Stygem , Cocyton . 
de his autem nascuntur alia , 
unde est et novies Styx interfusa coercet . 
per tacitum nemus aut solum : aut ipsos tacitos , id 
est tacite . 
adgreditur dictis hoc sermone ostendit iratum . 
quisquis es armatus bene a praescriptione coepit , ac si 
diceret : nihil pium molitur armatus . 
quid venias cur ; 
nam adverbium est . 
iam istinc a 
loco in quo es . 
corpora viva quia , ut supra diximus , sunt corpora 
etiam mortuorum quae tantum videntur , id est umbrae . 
me sum laetatus evntem lectum est et in Orpheo quod , 
quando Hercules ad inferos descendit , Charon territus eum statim 
suscepit : ob quam rem anno integro in compedibus fuit . 
ideo ergo 
'non laetatus' , scilicet propter supplicium suum . 
sane Alciden volunt 
quidam a)po\ th=s a)lkh=s dictum , id est a virtute : quod non procedit , 
quia a prima aetate hoc nomen habuit ab Alcaeo , patre Amphitryonis . 
et scimus agnomina ab accidentibus dari . 
quamquam ac si diceret , hoc in te nondum probavi : scilicet 
per simulationem , nam noverat . 
in vincla petivit Hercules a prudentioribus mente magis , 
quam corpore fortis inducitur , adeo ut duodecim eius labores referri 
possint ad aliquid : nam cum plura fecerit , duodecim tantum ei 
adsignantur propter agnita duodecim signa . 
quod autem dicitur 
traxisse ab inferis Cerberum , haec ratio est , quia omnes cupiditates 
et cuncta vitia terrena contempsit et domuit : nam Cerberus terra 
est , id est consumptrix omnium corporum . 
unde et Cerberus dictus 
est , quasi kreobo/ros , id est carnem vorans : unde legitur 
ossa super recubans : nam non ossa citius terra consumit . 
ipsius a solio regis atqui Cerberus statim post flumina 
est , ut Cerberus haec ingens latratu regna trifauci 
personat : nam illic quasi est aditus inferorum , solium autem Plutonis 
interius est . 
ergo aut ad naturam canum referendum est , 
qui territi ad dominos confugiunt : aut solium pro imperio accipiendum 
est , ut alibi arces pro imperio posuit , ut inbellem avertis 
Romanis arcibus Indum , cum Indi usque ad primos venerint 
fines , non usque ad arces . 
hi dominam ditis aut de Graeco tractum est , qui uxorem 
de/spoinan dicunt : aut 'Ditis thalamo' , ut 'dominam' Charon ad se retulerit . 
amphrysia vates Apollinea : et est longe petitum epitheton . 
nam Amphrysus fluvius est Thessaliae , circa quem Apollo 
spoliatus divinitate a Iove irato Admeti regis pavit armenta ideo , 
quia occiderat Cyclopas , fabricatores fulminum , quibus Aesculapius 
extinctus est , Apollinis filius , quia Hippolytum ab inferis herbarum 
potentia revocaverat . 
nec vim tela ferunt ac si diceret , tantum repellunt . 
licet fas est : et est concedentis adverbium , sicut 'esto' . 
aeternum adverbium est , ut supra . 
et subauditur 
bis 'aeternum latrans aeternum terreat' , id est semper latrans . 
patrvi quia Iovis est filia ex Cerere . 
servet obtineat , 
custodiat , inhabitet , ut sola domum et tantas servabat 
filia sedes . 
troius Aeneas id est a diis originem ducens . 
pietate 
insignis et armis propter illud pauci quos aequus amavit 
Iuppiter aut ardens evexit ad aethera virtus . 
erebi Erebus proprie est pars inferorum , in qua hi qui 
bene vixerunt , morantur . 
nam ad Elysium non nisi purgati perveniunt : 
unde est et pauci laeta arva tenemus . 
hinc fit 
ut quaeratur , an animae de Elysio in corpora possint redire ? 
et 
deprehensum est non redire , quia per purgationem carent cupiditate . 
si te nulla movet necessitate vult persuadere , quia 
scit manes nulla re flecti , ut scirent si ignoscere manes . 
pietatis imago pietas : per periphrasin dicta , ut 'vis Herculea' , id 
est Hercules . 
aperit nudat , ut aperire procul montes ac 
volvere fumum . 
nec plura his nec est aliquid ulterius dictum vel a Sibylla , 
vel a Charonte post ramum visum . 
fatalis virgae ut sequetur , si te fata vocant . 
longo post aut adverbium est , aut praepositio antique posita . 
ivga Graece dixit : zuga\ enim dicunt quae transtra nominamus . 
laxatque foros tabulata vacuat , ut supra et 
campos iubet esse patentes : multitudine enim remota quasi 
laxantur spatia . 
alveo fluminis scilicet . 
et per synaeresin 'alvo' 
facit . 
ingentem Aenean bene hunc solum dicit , ut per transitum 
ostendat purgatioris animi homines etiam corpora habere 
leviora : quod de Sibylla vult accipi . 
sutilis intexta : per quod fragilem ostendit . 
tandem aut propter pondus Aeneae , quod est melius : aut 
propter paludis magnitudinem : aut propter caeni densitatem . 
informi limo magno , sine forma . 
vlva herba palustri . 
personat aut personare facit : aut per regna sonat . 
et 
quia de animabus dicturus est , bene facit ante Cerberi commemorationem , 
consumptoris corporum : Lucanus qui viscera 
saevo spargis nostra cani (6.702) . 
tunc enim animae locum suum recipiunt , 
cum fuerit corpus absumptum . 
horrere videns iam colla colubris fingitur enim pro 
saetis habere serpentes . 
et est hypallage : in collo eius horrebant 
colubrae . 
offam hinc est diminutio 'ofella' ; 
sed 'f' non geminat : 
in diminutione enim plerumque multa mutantur . 
quod autem ait 
'melle' , adlusit ad corpora , quae plerumque cum melle obruuntur . 
totoque ingens extenditur antro per hoc magnitudo 
eius ostenditur , sicut ait in tertio de Polyphemo . 
occupat Aeneas aditum raptim ingreditur . 
sepulto 
dormiente sine pulsu , id est motu . 
evadit modo 'transit' . 
inremeabilis undae aut perpetuum 
est epitheton , ut diximus supra , ut sit magnae pietatis 
et meriti quod ipsi concessum sit reverti : aut ipsi etiam Aeneae 
inremeabilis ; 
nam per alteram egressus est partem , ut portaque 
emittit eburna . 
continvo avditae voces novem circulis inferi cincti 
esse dicuntur , quos nunc exequitur . 
nam primum dicit animas infantum 
tenere , secundum eorum qui sibi per simplicitatem adesse 
nequiverunt , tertium eorum qui evitantes aerumnas se necarunt , 
quartum eorum qui amarunt ; 
quintum virorum fortium esse dicit , 
sextum nocentes tenent qui puniuntur a iudicibus , in septimo animae 
purgantur , in octavo sunt animae ita purgatae , ut redeant in 
corpora , in nono , ut iam non redeant , scilicet campus Elysius . 
vagitus et ingens fletus infantum . 
animae flentes poetice dixit . 
sane ploratus tantum 
lacrimarum est , planctus tantum vocum , fletus ad utrumque pertinet : 
quae plerumque confundunt poetae . 
in limine primo quia de 
prima hi subrepti sunt vita . 
exortes expertes , a)klh/rous dicunt . 
acerbo inmaturo : translatio est a pomis . 
sine sorte sine iudicio . 
traxit autem hoc ex more Romano : 
non enim audiebantur causae nisi per sortem ordinatae . 
nam tempore quo causae agebantur conveniebant omnes—unde et 
'concilium' ait—et ex sorte dierum ordinem accipiebant , quo post 
diem tricesimum suas causas exequerentur : unde est 'urnam movet' . 
Iuvenalis gratia fallaci praetoris vicerit urna . 
quaesitor quaesitores sunt qui exercendis quaestionibus 
praesunt . 
et notandum quia Minoem quasi crudelem introducit , 
quod ei epitheton et Plato et Homerus dat : nam Aeacus et Rhadamanthus 
fratres mitiores sunt . 
maesti loca aut paenitentia facti : aut ideo 'maesti' , quia , 
ut diximus supra , secundum Platonem graviter puniuntur 
eorum animae , qui sibi inferunt mortem . 
lucemque perosi figurate dixit : nam 'perosus illius' dicimus . 
sane 'perosus' et 'exosus' de eo tantum qui odit dicitur . 
proiecere animas quasi rem vilem . 
et duros perferre labores Homerus enim Achillis 
umbram introducit loquentem et dicentem libentius se apud superos 
cuncta adversa tolerare , quam apud inferos imperare . 
quod autem 
ait 'aethere in alto' poetice dictum est : aether enim supernus est , 
sed nostrum habitaculum aetherem vocavit inferorum comparatione . 
fata obstant iura naturae . 
tristique tristi unda 
palus inamabilis , ne si 'tristis' dicamus , duo sint epitheta . 
novies styx interfusa quia qui altius de mundi ratione 
quaesiverunt , dicunt intra novem hos mundi circulos inclusas esse 
virtutes , in quibus et iracundiae sunt et cupiditates , de quibus tristitia 
nascitur , id est Styx . 
unde dicit novem esse circulos Stygis , 
quae inferos cingit , id est terram , ut diximus supra : nam 
dicunt alias esse purgatiores extra hos circulos potestates . 
partem fusi monstrantur in omnem plures vult ostendere 
eos in quibus libido dominatur . 
lugentes campi quasi 'lucis egentes' : quod et amoribus 
congruit . 
durus amor inmitis , inexorabilis . 
tabe peredit corpore 
defluente paulatim . 
secreti celant calles amantibus congrui . 
myrtea 
silva quae est Veneri consecrata . 
curae non ipsa in morte relinquunt hoc est , etiam 
illic amant et habent peractorum imaginem criminum , sicut etiam 
de piis dicturus est quae gratia curruum armorumque 
fuit vivis , quae cura nitentes pascere equos , eadem sequitur 
tellure repostos . 
sane sciendum , ut diximus supra , 
loqui eum de amore generali , sicut etiam Plato in symposio tractat : 
nihil enim interest quid quis amet , dummodo amore teneatur . 
notandum 
etiam—nam rarum est—quia cum masculino genere 
supra usus sit , ut hic quos durus amor , tantum feminarum 
ponit exempla , non quo desint viri , sed elegit sexum inpatientem 
ad amandum : tamen paulo post etiam Sychaei facturus est 
commemorationem . 
his phaedram haec filia fuit Minois et Pasiphaes , uxor 
Thesei , quae privignum Hippolytum amore capta de stupro interpellavit 
et despecta apud maritum eum falsi criminis detulit . 
qui 
iratus invocavit Aegeum patrem , ut Hippolyto currus agitanti inmitteret 
phocam : quo facto territis equis et Hippolyto interempto Phaedra 
amoris inpatientia laqueo vitam finivit . 
procrinque filia 
Iphicli , uxor Cephali fuit . 
qui cum venandi studio teneretur , labore 
fessus ad locum quendam in silvis ire consueverat et illic ad se 
recreandum auram vocare . 
quod cum saepe faceret , amorem in se 
movit Aurorae , quae ei canem velocissimam , Laelapam nomine , 
donavit et duo hastilia inevitabilia et reciproca , eumque in amplexus 
rogavit . 
ille ait iusiurandum se habere cum coniuge mutuae castitatis . 
quo audito respondit Aurora : ut probes igitur coniugis castitatem , 
muta te in mercatorem . 
quo facto ille iit ad Procrin et 
oblatis muneribus impetratoque coitu confessus est maritum . 
quod 
illa dolens cum audisset a rustico amare eum Auram , quam invocare 
consueverat , ad silvas profecta est et in frutectis latuit ad 
deprehendendum maritum cum paelice . 
qui cum more solito auram 
vocaret , Procris egredi cupiens frutecta commovit . 
sperans Cephalus 
feram , hastam inevitabilem iecit et ignarus interemit uxorem . 
maestamque eriphylen haec Amphiarai , auguris Argivi , uxor fuit : 
quae latentem bello Thebano maritum Polynici prodidit monili accepto , 
quod ante uxori dederat . 
qui ductus ad proelium hiatu terrae 
periit . 
cuius filius Alcmaeon postea in vindictam patris matrem 
necavit et est , ut Orestes , furore correptus . 
vituperatur sane Vergilius 
quod maestam dixerit quam stugerh/n legit , id est nocentem : 
nam maesta est stugnh/ . 
evadnenque haec †ifilli filia , uxor Capanei fuit , quae se 
in ardentem mariti rogum praecipitavit . 
et pasiphaen haec , ut 
supra diximus , tauri amore flagravit . 
laodamia uxor Protesilai 
fuit . 
quae cum maritum in bello Troiano primum perisse 
cognovisset , optavit ut eius umbram videret : qua re concessa non 
deserens eam , in eius amplexibus periit . 
nunc femina caeneus Caenis virgo fuit , quae a Neptuno 
pro stupri praemio meruit sexus mutationem . 
fuit etiam invulnerabilis . 
qui pugnando pro Lapithis contra Centauros crebris ictibus 
fustium paulatim fixus in terra est , post mortem tamen in sexum 
rediit . 
hoc autem dicto ostendit Platonicum illud vel Aristotelicum , 
animas per metemyu/xwsin sexum plerumque mutare . 
errabat vagabatur , ut mille meae Siculis errant in 
montibus agnae . 
et bene adlusit , quia et amaverat et se interemerat , 
ut quasi incertum esset , quem circulum posset tenere . 
obscuram recenti morte , ut diximus supra . 
infelix dido veniali utitur : et excusat se per necessitatem , 
ne mortis causa fuisse videatur . 
verus mihi nuntius 
kata\ to\ siwpw/menon intellegendum quod sit nuntiatus Didonis interitus . 
alii ad ignem referunt visum : alii ad Mercurium , qui 
ait certa mori . 
sed in neutro ei etiam mortis genus 
est significatum , et hic dicit 'ferroque extrema secutam' . 
sane qui 
nuntiat genere tantum dicitur masculino , quod autem nuntiatur , 
licet neutro dicatur , tamen invenitur etiam masculino . 
funeris hev tibi cavsa fui ac si diceret , qui fueram 
ante voluptatis . 
si qua fides tellure sub ima est ubi promissa exitum 
non habent . 
respexit autem ad Orpheum , qui receptam perdidit 
coniugem . 
quae nunc has ire per umbras argumentatur ex eo 
quod est inferos subire compulsus , invitum se reliquisse Carthaginem . 
senta situ squalida . 
et est translatio a terra inculta , 
in qua sentes nascuntur . 
situs autem proprie est lanugo quaedam 
ex umore procreata et fit in locis sole carentibus . 
nec credere quivi argumentationem tetendit , ac si diceret : 
si credidissem , forte etiam deorum iussa contemnerem . 
siste gradum discedere eam datur intellegi . 
extremum fato quod te adloquor hoc est aut quia 
deus futurus est : aut , quod melius est , quia post mortem tenebit 
alterum circulum , viris fortibus scilicet , non amantibus datum . 
torva pro 'torve' , id est terribiliter . 
lenibat pro 'leniebat' . 
et antique dixit , ut 
squamis auroque polibant pro 'poliebant' . 
maiores enim in 
omnibus coniugationibus imperativo 'bam' addebant et faciebant 
inperfectum ab indicativo : quod in tribus adhuc observatur , in 
quarta etiam 'e' additur , ut nutri , nutriebat . 
lacrimasque ciebat 
sibi , non Didoni : vel profundebat : aut certe illud dicit , sermo 
quidem eius lacrimas exigebat—nam 'ciere' est proprie alteri fletum 
movere—sed illa inmobilis mansit . 
tractum autem est hoc de Homero , 
qui inducit Aiacis umbram Vlixis conloquia fugientem , quod 
ei fuerat causa mortis . 
incepto sermone a principio orationis . 
dura silex saxi est species : generalitas enim esse non 
potest sequente specialitate . 
nam cautem Marpesiam Parium lapidem 
dicit ; 
Marpessos enim mons Pari est insulae . 
tandem quasi diu deliberaverit . 
umbriferum umbrosum frondosum . 
pristinus prior . 
quod 
difficile invenitur ; 
nam de hoc sermone quaerit et Probus et alii . 
respondet curis aut pari eam diligit adfectione , <id est]2 
tantum amat quantum amatus est—quod in Aenea non fuit , qui 
plus amatus est et amantem deseruit—ut expressio rei supra dictae 
sit 'aequatque Sychaeus amorem' : aut certe 'respondet curis' par 
est mortis similitudine ; 
ferro enim uterque consumptus est . 
prosequitur lacrimis longe oculis eam sequebatur 
umentibus . 
datum molitur iter peragit . 
'datum' autem dixit aut 
ratione fati concessum , aut oblatum fortuito , quod tuxo\n dicunt . 
an 
iniunctum ? arva tenebant vltima atqui multa adhuc supersunt . 
sed dixit quantum ad y pertinet litteram : in his enim quae 
dixit mixta sunt virtutibus vitia , in his autem quae dicturus est 
nocentum poenas a piorum segregat meritis . 
nam inferi , ut diximus 
supra , humanam continent vitam , hoc est animam in corpore 
constitutam . 
haec autem quae dixit mixta esse manifestum 
est : licet enim in viris fortibus laudetur virtus , est tamen vituperabile 
alienum imperium caedibus occupare ; 
item amare privignum 
crimen est , virtus maritum . 
alii distinctione mutata dicunt : tenebant 
arva , quae ultima viri fortes frequentant , id est quae possident 
ultima . 
hic illi occurrit tydeus Althaeae et Oenei filius , quem 
in bello Thebano Melanippus extinxit . 
parthenopaeus Melanippae et Martis , sive Melanionis 
filius , rex Arcadiae fuit , qui Thebana bella puer admodum petiit . 
adrasti pallentis imago rex Sicyonis Adrastus primo fuit , post 
Argivorum , socer , sicut dictum est , Tydei et Polynicis . 
quod autem 
ait 'pallentis' aut epitheton est umbrae , aut illud respexit , quia 
in bello Thebano consumptis sex ducibus solus aufugit . 
fugae 
autem comes semper est pallor . 
multum fleti id est nobiles , quorum mortem magna 
sequitur lamentatio . 
ad pro 'apud' . 
caduci qui bello ceciderunt , 
id est mortui , a cadendo : unde et cadavera dicta . 
longo ordine ingenti multitudine , ut pueri 
et pavidae longo ordine matres , non ad ordinem stantes . 
sane 
'in' minus est : in longo ordine , in ingenti multitudine . 
tris antenoridas multi supra dictos accipiunt : quod 
falsum esse Homerus docet , qui eos commemorat . 
cereri sacrum 
sacratum : nomen pro participio . 
idaevmque quem aurigam legimus Priami . 
etiam adhuc , 
ut quae cura nitentes pascere equos , eadem sequitur 
tellure repostos . 
usque diu : et est adverbium . 
trepidare pro 'trepidabant' . 
cev quondam petiere rates ostendit vitia nec morte 
finiri . 
frustratur hiantis decipit clamare cupientes . 
nec nos 
moveat quod aliis umbris verba dat , his silentium : timorem enim 
exprimit , qui vivis quoque adimit vocem , ut obstipui 
steteruntque comae et vox faucibus haesit . 
deiphobum vidit qui Helenam duxerat mortuo Paride : 
ad cuius domum primum ire necesse erat , ubi fuerat causa bellorum , 
ut iam Deiphobi dedit ampla ruinam , Vulcano 
superante , domus . 
lacerum pro 'laceratum' , id est habentem 
ora lacerata . 
populata vastata , deformia sublatis auribus . 
truncas 
truncatas . 
inhonesto foedo , deformi , turpi , ut Terentius illumne 
obsecro inhonestum senem , mulierem ? 
pavitantem ne agnosceretur timentem . 
tegentem 
tegere volentem : nam truncatis manibus quid tegebat ? 
'tegere' 
autem est celare , ut e contra 'nudare' est indicare , ut 
traiectaque pectora ferro nudavit . 
notis vocibus amicalibus . 
optavit sumere elegit ut sumeret . 
de te pro 'in te' . 
rhoeteo in litore ubi erat asylum Aiacis , sicut in 
Sigeo Achillis . 
et bene illic , quasi ubi tutus esse potueram . 
sane 
Rhoeteium dicitur , et fecit Rhoeteum , sicut est Cytherea pro Cythereia . 
et arma depicta scilicet . 
servant tenent . 
te pro 
tuum corpus , ut nunc me fluctus habet . 
omnia deiphobo solvisti quia constituto tumulo manes 
vocavit . 
funeris umbris sepulturae meae umbris : nam funus 
illic esse non potuit , ubi ne cadaver quidem fuerat . 
fata mea et scelus exitiale lacaenae secundum mathematicos , 
qui dicunt etiam inimicitias ex fato descendere : unde 
ista coniunxit , fatum et scelus Helenae , per quam illi mors contigit . 
monumenta sermo est medius , dictus ab eo quod moneat 
mentem : unde est hic de malis , e contra in tertio manuum 
tibi quae monumenta mearum sint puer . 
egerimus 'ri' metri necessitate corripuit . 
meminisse 
necesse est Cicero cui placet obliviscitur , cui dolet meminit . 
ergo quia dolet , meminerit necesse est . 
fatalis mortifer , ut fatiferumque ensem . 
super ardva venit pergama aut quod in arce est positus : aut 
quia deiectis muris supra tractus est . 
gravis gravidus , ut graves temptabunt pabula fetas . 
supra autem dixerat feta armis . 
evantis euantis Phrygias : aliter non stat versus . 
'euantes' 
autem bacchantes a Libero , qui Euan dicitur . 
'chorum' autem ait 
multitudinem in sacra collectam . 
circum ducebat divisit in duos versus unam partem 
orationis , sed ideo , quia est composita . 
lyrici vero etiam incompositam 
partem orationis in duos dividunt versus . 
confectum curis atqui vacaverat gaudiis ; 
sed illud ostendit 
quod ait Statius stant veteres ante ora metus : nam curae 
ferebantur suo impetu ex pristino bellorum tumultu . 
alii hanc ipsam 
curam volunt , quod habebat coniugem perniciosam maritis : unde 
sequitur 'egregia interea coniunx' per ironiam . 
vocat menelaum et limina pandit ante pandit et sic 
vocat , ut subeunt luco fluviumque relinquunt . 
id magnum sperans fore munus amanti putavit se 
vitia praeterita praesentibus posse celare : quod etiam sequens indicat 
versus . 
aeolides Vlixes , qui ubique talis inducitur : nam Anticliae 
filius est , quae ante Laertae nuptias clam cum Sisypho , Aeoli 
filio , concubuit , unde Vlixes natus est . 
hoc ei et in Ovidio Aiax 
obicit et sanguine cretus Sisyphio . 
alii Oeliden legunt , de 
quo nusquam legimus . 
si siquidem . 
vicissim quia ipse narraverat . 
pelagine venis erroribus actus ? ? non ad inferos , sed 
ad locum , in quo inferorum descensus est , id est ad Avernum , si 
intra terram sunt inferi . 
alii altius intellegunt : qui sub terra esse 
inferos volunt secundum chorographos et geometras , qui dicunt 
terram sfairoeidh= esse , quae aqua et aere sustentatur . 
quod si 
est , ad antipodes potest navigatione perveniri , qui quantum ad nos 
spectat , inferi sunt , sicut nos illis . 
hinc est quod terram esse inferos 
dicimus , quamquam illud sit , quia novem cingitur circulis . 
Tiberianus etiam inducit epistolam vento allatam ab antipodibus , 
quae habet superi inferis salutem : qua occasione tractat reciprocum 
hoc quod diximus supra . 
nam prudentiores etiam 
animas per metemyu/xwsin dicunt ad alterius climatis corpora transire , 
nec in eo orbe versari in quo prius fuerunt : unde ait Lucanus 
regit idem spiritus artus orbe alio : longae , canitis 
si cognita , vitae (1.456) . 
sciendum tamen hoc Homericum esse : nam 
etiam illic Elpenor similiter Vlixem interrogat . 
sine sole domos non est contrarium solemque 
suum sua sidera norunt : illud enim de campis Elysiis dicit . 
hac vice sermonum haec sacra , ut diximus supra , 
praeter unius diei spatium non tenebant : unde veretur Sibylla , ne 
inanibus fabulis 'datum' , id est statutum et legitimum , 'tempus' 
teratur . 
quod autem dicit 'aurora medium axem traiecerat' , illud 
ostendit , quod secundum Tuscos diei ortus est a sexta diei hora ; 
ortus enim diei habet auroram . 
Donatus tamen dicit Auroram cum 
quadrigis positam Solem significare . 
breviterque quod congruit moram obiurganti . 
nox rvit si per diem sacra celebrantur , 'ruit' est imminet ; 
si per noctem , finitur . 
flendo proprie : nam et lacrimae 
et gemitus fuerant . 
findit in ambas compendiosius , quam si 'duas' diceret : 
poteramus enim etiam tertiam sperare . 
sic Sallustius inter secundum 
atque ultimum bellum Carthaginiense non ait 'tertium' . 
iter elysium ad Elysium : de quo diximus supra . 
malorum impiorum , ut multa malus simulans vana 
spe lusit amantem . 
impia tartara ubi puniuntur impii . 
ne saevi ne irascere : Terentius ne saevi tanto opere . 
et antique dictum est : nam nunc 'ne saevias' dicimus , nec imperativum 
iungimus adverbio imperantis . 
explebo numerum ut diximus supra , 'explebo' est minuam : 
nam ait Ennius navibus explebant sese terrasque 
replebant , quem Caper secutus cum de praepositione 'ex' tractaret , 
hoc exemplum posuit . 
sensus ergo est : minuam vestrum numerum 
et reddar tenebris . 
nam circa Aenean et Sibyllam aliquid lucis fuisse 
intellegimus , quippe circa vivos : unde paulo post respicit 
Aeneas subito et reliqua . 
alii 'explebo' male putant 'complebo' 
esse , umbrarum scilicet a quibus discesserat numerum . 
alii 'explebo 
numerum' dicunt esse finiam tempus statutum purgationi et in corpus 
recurram , ut hoc sit 'reddarque tenebris'—nam legimus 
clausae tenebris et carcere caeco—ut sit sensus : irasceris 
mihi quasi homo , nonne et ego homo futurus sum ? 
alii dicunt : cur 
irasceris ? 
in locis his sum , quamdiu vitae per vim ereptae expleam 
tempus , post 'tenebris' , id est meis sedibus , reddar . 
sed haec omnia 
congrua loco non esse manifestum est : non enim intellegere possumus 
Sibylla aliud volente , scilicet ut abscederet , Deiphobum ad 
aliud respondisse . 
i decus i nostrum aut 'i , o decus nostrum , utere melioribus 
fatis' , inferorum scilicet conparatione , quia ait supra 
an quae te fortuna fatigat , ut tristes sine sole domos , loca 
turbida adires ? aut certe 'i decus , et fatis utere nostrum melioribus' , 
id est quam aut ego aut tu habuimus . 
moenia lata videt Tartarum dicit , quem vult esse 
carcerem inferorum . 
quod autem ait 'lata' , nocentum exprimit multitudinem . 
triplici muro valde munitum indicat locum . 
torquet trahit , volvit . 
porta adversa ingens distinctione excludendum est vitium 
de duobus epithetis . 
solidoque adamante lapis est durissimus 
et tantae soliditatis , ut nec ferro possit infringi . 
quem hircino 
sanguine frangi dicunt . 
vis ut nulla virum 'virum' non ad sexum retulit , sed 
ad virtutem , hoc est virorum fortium , ut Cicero virum res illa 
quaerebat , cum de viro forti diceret . 
per hoc autem ostendit 
nullum de Tartaro ad superos posse remeare , ne numinum quidem 
favore . 
stat eminet , erecta est . 
avras autem inferis congruas 
intellegamus . 
Statius de Mercurio ait : pigrae aurae eius 
inpediebant volatum . 
de illo enim loco multi quaerunt quis 
tantus clangor ad auras ? et Pollio dicit Aeneae et Sibyllae , 
quas illi secum traxerant , cum constet esse etiam illic auras . 
exavdiri exaudiebantur . 
tractaeque catenae et genetivus singularis potest esse 
et nominativus pluralis . 
strepitumque exterritus havsit hausit et exterritus 
est : hypallage ergo est . 
scelerum facies species , ut supra visa maris 
facies et non tolerabile numen . 
nulli fas casto pio . 
et haec responsio ostendit , Aenean 
voluisse quidem ingredi , sed quasi pium prohibitum . 
insistere 
limen 'insisto illam rem' dicimus , non 'illi rei' : quod qui dicunt 
decipiuntur propter 'insto illi rei' . 
sed me quia occurrebat : unde ipsa cognovisti ? 
deum poenas docvit aut quas dii nocentibus statuerunt : 
aut Titanum , quos legimus deos ex Terra progenitos : aut re vera 
dicit poenas deorum . 
fertur namque ab Orpheo quod dii peierantes 
per Stygem paludem novem annorum spatio puniuntur in Tartaro : 
unde ait Statius et Styx periuria divum arguit . 
rhadamanthus Rhadamanthus Minos Aeacus filii Iovis 
et Europae fuerunt : qui postea facti sunt apud inferos iudices . 
subigitque fateri conpellit ad confessionem . 
furto laetatus inani latebra non valde profutura , 
quippe quae fuerat publicanda post mortem . 
distulit in seram gravem , ut serum bellum in angustiis 
futurum Sallustius . 
piacula commissa propter quae expiatio 
debetur . 
accincta flagello aut hoc dicit quod videmus , quia 
qui longo flagello utitur ut id post ictum in se revolvat necesse 
est : aut 'accincta' est instructa , ad verbera scilicet , id est nocentes 
flagello quatit ipsa praeparata . 
agmina saeva sororum aut impetus , ut de Harpyiis 
dixit : aut serpentum agmina , quos pro comis habent . 
tunc demum horrisono stridentes cardine sacrae 
pandvntvr portae mittuntur , inquit , post verbera ad aeternum 
supplicium . 
et est secutus ordinem iuris antiqui : nam post habitam 
quaestionem in Tullianum ad ultimum supplicium mittebantur . 
alii 
hoc a poeta dictum volunt , ut illa loquente intellegamus portam 
esse patefactam ; 
alii continuant narrationem . 
sacrae execrabiles . 
cernis custodia qualis 'custodia' est quae custodit , 
non quae custoditur . 
usurpatum autem est , sicut 'hospita' , sicut 
'neptis' : nam 'hic' et 'haec custos' facit . 
ea enim quae in 'o' 
exeunt ut 'fullo' , in 'os' ut 'nepos' , in 'es' ut 'hospes' , feminina 
ex se non faciunt . 
quae autem invenimus usurpata sunt , unde et 
dissimilia : nam 'custos' 'custodia' facit , 'nepos' 'neptis' . 
vestibulo sedeat Megaeram significat . 
hoc autem dicit : 
cernis hanc quam saeva sit ? 
est intus alia 'inmanis atris hiatibus 
quinquaginta' , quae est saevior , quam Hydra fuit . 
multi ipsam 
Hydram volunt , quod non procedit : nam eam in aditu legimus inferorum 
ubi dixit ac belua Lernae . 
quam alii tria volunt 
habuisse capita , alii novem , Simonides quinquaginta dicit . 
tartarus vel quia omnia illic turbata sunt , a)po\ th=s 
taraxh=s : aut , quod est melius , a)po\ tou= tartari/zein , id est a tremore 
frigoris ; 
sole enim caret . 
bis patet in praeceps ideo 'in praeceps' addidit , quia 
potest quid etiam sursum patere . 
videtur autem hoc prudentioribus 
ideo dictum , quia secundum rationem sphaerae sol cum in unam 
concesserit partem , duae quasi Tartarum faciunt : una , a qua discessit , 
et altera , ad quam numquam accedit : quod melius sphaerae 
indicat ratio . 
hoc autem dicit : Tartarus ipse bis tantum in praeceps 
patet et tendit sub umbras , quantus est suspectus , id est altitudo , 
ad Olympum aetherium . 
deest 'est' . 
hic genus antiquum terrae id est primum : Titanas 
enim contra Saturnum genuit , Gigantas postea contra Iovem . 
et 
ferunt fabulae Titanas ab irata contra deos Terra ad eius ultionem 
creatos , unde et Titanes dicti sunt a)po\ th=s ti/sews , id est ab ultione . 
de his autem solus Sol abstinuisse narratur ab iniuria numinum , 
unde et caelum meruit . 
aloidas geminos Aloeus Iphimediam uxorem habuit , quae 
conpressa a Neptuno duos peperit , Otum et Ephialten , qui digitis 
novem per singulos menses crescebant . 
freti itaque altitudine , cum 
adhuc novem annorum essent , caelum voluerunt subvertere , sed confixi 
sunt Dianae et Apollinis telis . 
Aloidas autem sic dixit , sicut 
de Hercule Amphitryoniades dicimus . 
geminos sui similes . 
crudeles poenas saevas , nimias ; 
nam non dicit indignas 
ferentem qui sacrilegus fuit . 
salmonea Salmoneus Aeoli filius 
fuit , non regis ventorum , sed cuiusdam apud Elidem , ubi regnavit . 
qui fabricato ponte aereo super eum agitabat currus ad imitanda 
superna tonitrua , et in quem fuisset iaculatus facem , eum iubebat 
occidi . 
hic postea verum expertus est fulmen . 
mediaeque per elidis urbem hinc est indignatio , quod 
in ea civitate Iovem imitabatur , in qua specialiter Iuppiter colitur . 
densa inter nubila ostendit fulminis causam . 
fumea lumina id est terrena ; 
nam aetherius ignis caret 
fumo , solo enim splendore viget . 
nec non et tityon Tityos Terrae secundum alios filius 
fuit , secundum alios a Terra nutritus : unde poeta elegit sermonem , 
quo utrumque significaret , nam 'alumnum' dixit . 
hic amavit Latonam , 
propter quod Apollinis confixus sagittis est et damnatus 
hac lege apud inferos , ut eius iecur vultur exedat : quamquam Homerus 
vicissim dicat duos vultures sibi in eius poenam succedere . 
sane in usu est 'vultur' , licet Cicero 'vulturius' dixerit , quod quidem 
potest esse et derivativum : Ennius vulturus in campo miserum 
mandebat homonem . 
declinatur autem 'hic Tityos huius 
Tityi' , sicut 'Delos Deli' . 
per tota novem cui ivgera corpus porrigitur quantum 
ad publicam faciem , magnitudinem ostendit corporis ; 
sed illud 
significat , quia de amatore loquitur , libidinem late patere , ut ait 
supra nec procul hinc partem fusi monstrantur in 
omnem lugentes campi . 
sane de his omnibus rebus mire reddit 
rationem Lucretius et confirmat in nostra vita esse omnia 
quae finguntur de inferis . 
dicit namque Tityon amorem esse , hoc 
est libidinem , quae secundum physicos et medicos in iecore est , 
sicut risus in splene , iracundia in felle : unde etiam exesum a vulture 
dicitur in poenam renasci : etenim libidini non satis fit re semel 
peracta , sed recrudescit semper , unde ait Horatius incontinentis 
aut Tityi iecur . 
ipse etiam Lucretius dicit per eos , super quos 
iamiam casurus inminet lapis , superstitiosos significari , qui inaniter 
semper verentur et de diis et caelo superioribus male opinantur : 
nam religiosi sunt qui per reverentiam timent . 
per eos autem qui 
saxum volvunt ambitum vult et repulsam significari , quia semel 
repulsi petitores ambire non desinunt . 
per rotam autem ostendit 
negotiatores , qui semper tempestatibus turbinibusque volvuntur . 
fecundaque poenis fecunda in poenam . 
rimatur pascitur , ut rimantur prata Caystri . 
fibris fibrae sunt eminentiae iecoris . 
quid memorem lapithas hi populi Thessaliae fuerunt , 
quibus imperabat Ixion , amicissimus , ut diximus supra , Iovi , 
Phlegyae filius . 
qui post nubis coitum fictae in formam Iunonis , 
cum se de eius stupro iactaret , ab irato Iove ad inferos trusus est 
et illic religatus ad rotam circumfusam serpentibus . 
pirithoum 
et hic unus de Lapithis fuit , qui cum Theseo descendit ad rapiendam 
Proserpinam . 
adsimilis valde similis : 'ad' enim vacat , et a maioribus 
ad ornatum adhibebatur , ut Horatius qua populus adsita certis 
limitibus vicina refugit iurgia . 
lucent genialibus altis 
aliud est . 
Tantalus , rex Corinthiorum , amicus numinibus fuit . 
quae 
cum frequenter susciperet et quodam tempore defuissent epulae , 
filium suum Pelopem occidit et diis epulandum adposuit . 
tunc abstinentibus 
cunctis , Ceres umerum eius exedit , et cum eum dii per 
Mercurium revocare ad superos vellent , eburneus ei est umerus 
restitutus , ut umeroque Pelops insignis eburno . 
ideo autem 
sola Ceres dicitur comesse , quia ipsa est terra , quae corpus resolvit . 
per Mercurium autem ob hoc fingitur esse revocatus , quod ipse est 
deus prudentiae , per quam philosophi deprehenderunt paliggenesi/an 
vel metemyu/xwsin . 
Tantalus autem hac lege apud inferos dicitur 
esse damnatus , ut in Eridano inferorum stans nec undis praesentibus 
nec vicinis eius pomariis perfruatur . 
per haec autem avaritia 
significatur , ut etiam Horatius quid rides ? 
mutato nomine de 
te fabula narratur . 
genialibus veluti genialibus : nam geniales 
proprie sunt qui sternuntur puellis nubentibus , dicti a generandis 
liberis . 
avrea fulcra quibus fulcimur , id est sustinemur . 
regifico luxv regali ambitu . 
furiarum maxima id 
est saevissima , hoc est Fames , ut vobis Furiarum ego 
maxima pando . 
unde et famem praenuntiat , ut hanc esse Furiarum 
maximam doceat . 
et manibus illorum scilicet , non suis . 
facem attollens iniciens ignem avaritiae , ut abstineant . 
invisi fratres haec quidem constat dicta esse generaliter , 
possunt tamen etiam ad speciem trahi , ut Aegyptum et Danaum , 
Atreum et Thyesten , Eteoclen et Polynicen significare videatur . 
bene autem dicendo 'invisi' per id quod leve est , etiam maiora 
conplexus est . 
pulsatusve parens item quod levius est dixit parricidii 
comparatione . 
possumus autem Oedipum accipere , extinctorem Lai . 
aut fraus innexa clienti ex lege XII tabularum venit , in quibus 
scriptum est patronus si clienti fraudem fecerit , sacer 
esto : si enim clientes quasi colentes sunt , patroni quasi patres , 
tantundem est clientem , quantum filium fallere . 
et hoc posse fieri 
ex Horatii dictis intellegimus , qui cum loqueretur de avaris potentibus , 
ait de vicino cliente pellitur paternos in sinu ferens 
deos . 
Urbano tamen hoc displicet et dicit rarum esse hoc magisque 
contrarium , cum magis patronos decipiant frequenter clientes . 
vult 
autem intellegi praevaricatores , qui patroni sunt clientium , quos 
nunc susceptos vocamus . 
nec partem posvere svis bene addidit 'suis' , id est 
cognatis , adfinibus . 
haec enim fuerat apud maiores donandi ratio , 
non profusa passim : nam hoc est velle inaniter perdere . 
unde Cicero 
ait in libris legum stipem prohibeo : nam 
auget superstitionem et exhaurit domos . 
dignis igitur largiendum 
est , unde Horatius cur eget indignus quisquam , te 
divite ? id est indignus paupertate . 
ob adulterium caesi si 'occisi' , Aegisthum significat , 
Thyestae filium : si re vera 'caesi' , Sallustium , quem Milo deprehensum 
sub servi habitu verberavit in adulterio suae uxoris , filiae 
Sullae . 
quique arma secuti impia nec veriti dominorum fal- 
lere dextras hoc loco videtur blandiri Augusto , quia contra Caesarem , 
patrem eius , multi quibus ignovit , arma susceperant : est 
namque eius dictum , dare quidem se veniam Pompeianis , sed ab 
ipsis quandoque esse periturum : ut 'arma impia' civilia dixerit bella , 
quae moverunt Pompeiani contra acceptae veniae fidem . 
sed non 
procedit . 
nam si 'arma impia' dixit bellum civile , tangit et Augustum 
et Caesarem , qui et ipsi civilia bella tractarunt . 
item si culpat 
eos qui contra fidem datae veniae dimicaverunt , tangit Augustum : 
nam transierunt ad eum ab Antonio duo milia equitum , per quos 
est victoriam consecutus : Horatius ad hunc frementes verterunt 
bis mille equos Galli canentes Caesarem . 
fecit praeterea 
iniuriam Augusto vel Caesari si eos 'dominos' dixit , quod apud 
maiores invidiosum fuit : nam 'patres patriae' dicebantur , non 'domini' : 
Iuvenalis Roma patrem patriae Ciceronem 
libera dixit . 
melius ergo est ut bellum a Sexto Pompeio , Pompei 
filio , in Siculo freto gestum accipiamus . 
nam occiso patre Siciliam 
tenuit et collectis inde servitiis vastavit sex annis ultro citroque 
Siciliam , postea victus est ab Augusto et Agrippa : Horatius minatus 
urbi vincla , quae detraxerat servis amicus perfidis . 
et hoc sensu tam 'arma impia' , quam 'dominorum' congruit commemoratio . 
poenam expectant quod gravius est : nam in expectatione 
et praesens metus est et dolor futurus , in ipsa autem poena 
solus est dolor . 
forma viros id est causa criminis vel regula : singulis 
enim sceleribus sunt statuta supplicia ex more Romano , quem sequitur . 
saxum ingens volvunt alii Sisyphum dicit , qui deorum 
consilia hominibus publicavit . 
radiisque rotarum Ixionem dicit , 
ut alibi ostendit atque Ixionii vento rota constitit orbis , 
licet supra dixerit quos super atra silex : nam de his 
fabulis variae sunt in ipsis auctoribus opiniones . 
aeternumque sedebit infelix theseus contra opinionem , 
nam fertur ab Hercule esse liberatus : quo tempore eum ita 
abstraxit , ut illic corporis eius relinqueret partem . 
frequenter enim 
variant fabulas poetae : Hippolytum Vergilius liberatum 
ab inferis dicit , Horatius contra neque enim Diana pudicum 
liberat Hippolytum . 
phlegyasque miserrimus omnes admonet si 'Phlegyas' 
nominativus est singularis , hoc dicit , Phlegyas omnes admonet apud 
inferos poenas ferentes : si autem 'Phlegyas' accusativus pluralis 
est , Theseum omnes Phlegyas admonentem debemus accipere . 
hi 
namque secundum Euphorionem populi insulani fuerunt , satis in 
deos impii et sacrilegi : unde iratus Neptunus percussit tridenti eam 
partem insulae , quam Phlegyae tenebant , et omnes obruit . 
Phlegyas 
autem , Ixionis pater , habuit Coronidem filiam , quam Apollo vitiavit , 
unde suscepit Aesculapium . 
quod pater dolens , incendit Apollinis 
templum et eius sagittis est ad inferos trusus : Statius Phlegyam 
subter cava saxa iacentem aeterno premit accubitu . 
discite ivstitiam hoc est , vel nunc in poenis locati . 
vendidit hic auro patriam etiam haec licet generaliter 
dicantur , habent tamen specialitatem : nam Lasthenes Olynthum 
Philippo vendidit , Curio Caesari xxvii . 
s. Romam : de quo Lucanus 
Gallorum captus spoliis et Caesaris auro (4.820) . 
fixit leges pretio atque refixit possumus Antonium 
accipere secundum Ciceronem in Philippicis ubi ait legesne fixisti ? 
'fixit' autem ideo , quia incisae in aereis tabulis adfigebantur parietibus . 
hic thalamum invasit natae Thyestes , unde Aegisthus 
natus est , item Cinyras : nam quod Donatus dicit nefas est credi , 
dictum esse de Tullio . 
vetitosque hymenaeos legibus scilicet : 
nam dicendo 'vetitos' ostendit fuisse , ut est apud Persas hodieque . 
unde Donatus male ait natura et legibus vetitos . 
avsi omnes inmane nefas avsoque potiti illic sunt et 
qui fecerunt et qui conati sunt . 
dicit autem secundum Romanum 
ritum , in quo non tantum exitus punitur , sed et voluntas . 
non mihi si lingvae centum sint Lucretii versus sublatus 
de Homero , sed aerea vox dixit . 
scelerum comprendere formas ut aut quae 
forma viros fortunave mersit . 
perfice munus hoc est ramum redde : nam supra ait 
hoc sibi pulchra suum ferri Proserpina munus instituit . 
cyclopum educta caminis hoc est magna : ita enim 
cuiuslibet rei magnitudinem significabant , adeo ut Statius Argivorum 
muros ab ipsis dicat esse perfectos . 
fornice arcu : Cicero videt ad ipsum fornicem Fabianum . 
corripiunt spatium raptim peragunt . 
occupat Aeneas aditum ingreditur , sicut supra 
diximus . 
recenti semper fluenti . 
et dixit hoc propter paludem 
Stygem . 
spargit aqua purgat se : nam impiatus fuerat vel aspectu 
Tartari , vel auditu scelerum atque poenarum . 
et 'spargit' , quia se 
inferis purgat . 
amoena virecta virentia : et est satis usurpativum . 
'amoena' autem quae solum amorem praestant , vel , ut supra 
diximus , quasi amunia , hoc est sine fructu , ut Varro et Carminius 
docent . 
adludit autem ad insulas fortunatas : nam et sequenti 
hoc indicat versu . 
largior hic campos aether non nostro largior , sed 
quam est in cetera inferorum parte . 
aut re vera largior , si lunarem 
intellegis circulum : nam , ut supra diximus , campi Elysii 
aut apud inferos sunt , aut in insulis fortunatis , aut in lunari circulo : 
Lucanus illic postquam se lumine vero induit (9.11) . 
solemque svum sibi congruum , ut fessosque sopor 
suus occupat artus . 
palaestris luctationibus : Graece dixit . 
contendunt ludo non odio . 
choreas 're' corripuit propter metrum , alibi ait secundum 
naturam , ut iuvat indulgere choreis : ergo aut systolen 
fecit , aut antithesin , e pro ei ponens : nam Graecum est nomen . 
nec non threicius longa cum veste sacerdos Orpheus 
Calliopes musae et Oeagri fluminis filius fuit , qui primus orgia 
instituit , primus etiam deprehendit harmoniam , id est circulorum 
mundanorum sonum , quos novem esse novimus . 
e quibus summus , 
quem anastron dicunt , sono caret , item ultimus , qui terrenus est . 
reliqui septem sunt , quorum sonum deprehendit Orpheus , unde uti 
septem fingitur chordis . 
'longam' autem 'vestem' aut citharoedi 
habitum dicit , aut longam barbam : nam e contrario inberbes 'investes' 
vocamus . 
'sacerdos' autem , quia et theologus fuit et orgia 
primus instituit . 
ipse etiam homines e feris et duris composuit : 
unde dicitur arbores et saxa movisse , ut diximus supra . 
obloquitur numeris dicendo 'obloquitur' , chordarum 
expressit laudem , quas dicit verbis locutas : 'obloqui' enim non est 
nisi contra loquentem loqui . 
numeris rhythmis , sonis , ut numeros 
memini , si verba tenerem . 
septem discrimina quia 
omnes chordae dissimiliter sonant . 
iam nunc . 
'hic' autem 'pecten' declinatur , ut 'lien' . 
hic genus antiquum quod non omnes viros fortes in 
Elysio visos esse commemorat , haec ratio est , quia isti divinos 
meruerunt honores : quod Tydeo vel his , quos supra memoravit , 
non contigit . 
nam ideo 'antiquum' addidit , quasi et illis 
Elysii contingerent campi , si eis annorum non derogata esset vetustas . 
nati melioribus annis plerumque enim hominum virtus 
decoloratur temporis infelicitate : Cicero ut illa laus temporum , 
non hominum fuisse videatur . 
ilusque assaracusque Troiani reges fuerunt . 
troiae 
dardanus auctor hunc in septimo inter deos dicit relatum , 
ut et numerum divorum altaribus auget . 
sed , ut diximus 
supra , Homerum sequitur , qui inducit simulacrum Herculis 
apud inferos visum . 
defixae hastae subaudis 'inanes' , item equos inanes . 
quae gratia currum detraxit unum 'u' licentia , qua 
Latinitas Graecos secuta genetivo plurali syllabam aut addit aut 
detrahit . 
hoc loco detraxit , sicut arma virum , contra 
addidit alituum pecudumque genus pro 'alitum' , sicut 
Graeci *mousa/wn *(elikwnia/dwn . 
nitentes pingues : ab eo quod sequitur id quod praecedit 
intellegis . 
per omnia autem quae dicturus est intellegendum 
est 'quae gratia fuit vivis , eadem sequitur tellure repostos' . 
paeana proprie Apollinis laudes , quod nunc congruit 
propter 'lauri nemus' : abusive omnium deorum , sicut orgia proprie 
Liberi , abusive omnium deorum sacra . 
odoratum pro 'odorum' , ut diximus supra . 
unde superne plurimus eridani per silvam volvitvr 
amnis Eridanum Aratus in caelo esse dicit , haud longe a ceto . 
hic et in terris est , qui in Italia , id est in Venetia , Padus vocatur : 
quem alii etiam ad inferos volunt tendere , alii nasci apud inferos 
et exire in terras . 
ideo autem ista finguntur , quia de Appennini 
parte oritur , quae spectat inferum mare et tendit usque ad superum . 
ergo hic sensus est : canebant in locis , unde superne , id est ad 
superos , plurimus Eridani amnis per silvam volvitur : namque veri 
simile est , quoniam legimus de Aristaeo omnia sub magna labentia 
flumina terra spectabat diversa locis . 
et congrue : nam 
omnis umor ex terrae nascitur venis . 
alii Eridanum pro quocumque 
accipiunt et dicunt kat' e)coxh/n dictum : nam legimus fluviorum 
rex Eridanus . 
et amant poetae pro appellatione ponere magnae 
rei proprietatem , ut alibi poculaque inventis Acheloia miscuit 
uvis . 
melius tamen est si distinguamus 'unde superne plurimus' , 
unde ad superos plurimus , id est magnus , amnis volvitur per silvam 
Eridani , id est populos . 
fabula namque haec est : Eridanus Solis 
filius fuit . 
hic a patre inpetrato curru agitare non potuit , et cum 
eius errore mundus arderet , fulminatus in Italiae fluvium cecidit : 
et tunc a luce ardoris sui Phaethon appellatus est , et pristinum 
nomen fluvio dedit : unde mixta haec duo nomina inter Solis filium 
et fluvium invenimus . 
postea eius sorores flendo in populos versae 
sunt , ut in decimo populeas inter frondes umbramque 
sororum . 
et hoc Vergilius : nam alii in alias arbores dicunt . 
hic manus ob patriam pugnando vulnera passi 'manus' , 
id est multitudo eorum qui ob patriam passi sunt vulnera : et 
est figurate dictum . 
sane animadvertendum illud quod ait Horatius 
in arte poetica et simul et iucunda et idonea dicere 
vitae : nullam enim maiores nostri artem esse voluerunt , quae non 
aliquid reipublicae commodaret . 
unde Vergilius hoc per transitum 
facit : nam dicendo puniri patriae venditores , contra praemia defensoribus 
solvi , nihil aliud nisi fugienda vitia et sectandas docet esse 
virtutes . 
sacerdotes casti dum vita manebat quasi quis castus 
possit esse post mortem . 
sed aliud dicit , id est , qui fuerunt casti 
dum in communione vitae versarentur . 
nam hi qui maxima sacra 
accipiebant , renuntiabant omnibus rebus , nec ulla in his nisi numinum 
cura remanebat . 
herbis etiam quibusdam emasculabantur , unde 
iam coire nec poterant . 
dicit ergo eos sacerdotes , qui casti fuerunt 
etiam ante sacra suscepta . 
pii vates vaticinantes , non mendaces . 
phoebo digna 
locvti veridici , qui talia loquebantur , qualia decebat Apollinem . 
multi enim mentiebantur , ut in Lucano Phoebas , ad quam Appius 
Claudius et nobis dabis inproba poenas et superis 
quos fingis ait . 
inventas aut qui vitam excolvere per artes qui 
erudierunt et ornaverunt vitam per inventa artificia . 
significat autem 
philosophos , qui aliquid excogitaverunt , unde vita coleretur . 
quique svi memores aliquos fecere merendo et qui 
aliquos sui memores fecere praestando , ut numquam 
regina negabo promeritam , id est praestitisse . 
Terentius ego , 
Charine , neutiquam officium liberi esse hominis puto , cum 
is nihil mereat , postulare id gratiae poni sibi . 
nivea cinguntur tempora per quod eos ostendit meruisse 
divinos honores , ut diximus supra . 
musaeum ante omnes theologus fuit . 
iste post Orpheum . 
et sunt variae de hoc opiniones : nam eum alii Lunae filium , alii 
Orphei volunt , cuius eum constat fuisse discipulum : nam ad ipsum 
primum carmen scripsit , quod appellatur crater . 
umeris extantem quasi philosophum , ac si diceret Platonem : 
adludit enim poeta . 
namque Plato ab umerorum dictus est 
latitudine . 
athleta enim fuit , qui post omnium victoriam se philosophiae 
dedit . 
tuque optime vates quia theologus fuit . 
et sciendum 
hoc loco Sibyllam iam a numine derelictam ; 
unde et interrogat , 
quod alias non faceret . 
quae regio Anchisen , quis habet locus ? ? bene et generalitatem 
requirit et speciem , quo possit facilius invenire : nam locus 
in regione est . 
illius ergo propter illum , vel causa illius . 
'ergo' 
autem coniunctio fuit , sed per accentus mutationem in adverbium 
transiit : et est sola particula , quae habet in fine circumflexum . 
multi male putant nomen esse indeclinabile , et dicunt positum esse 
pro 'causa' . 
'causa' autem nomen est , quod ponitur pro 'ratione' : 
qui casus declinatione caret . 
magnos amnes aut magna fluenta : aut quia novem sunt , 
quae odiosum fuerat commemorare per singula . 
nulli certa domus id est habitatio , quam animae tamdiu 
certam habent , quamdiu in corporibus sunt : post quorum solutionem 
vagantur pro vitae merito in circulis . 
lucis habitamus 
opacis varia dicit , quae pro vitae varietate contingunt . 
in his 
autem locis heroum animae coluntur . 
recentia virentia , rivorum scilicet causa . 
ivgum ita enim dividuntur montes : in radices , latera , iuga , 
vertices pro locorum qualitate . 
summa cacumina linquunt non 'linquit' ; 
hoc enim dicit : 
Aeneas et Sibylla perducti ad summum , in plana descendunt . 
penitus convalle virenti valde virenti , ut 
penitusque sonantis accestis scopulos . 
inclusas animas non re vera inclusas , sed a multitudine 
separatas , quo facilius agnoscerentur . 
lustrabat studio recolens circumibat studiose retractans . 
'inclusas' autem aut segregatas , aut secundum antiquum 
ritum . 
multitudinem enim si numerare non poterant , eam in locum 
certum includebant per partes , et ex unius numero quanta esset 
videbant . 
quod Xerxes de suo fecit exercitu . 
carosque nepotes posteros : sicut per nurus feminas 
dicunt . 
fataque fortunasque virum felicitas enim aut fatalis 
est , aut fortuita , aut ex virtute descendit . 
alacris ipse alacris . 
et sciendum antiquos et 'alacris' 
et 'alacer' , et 'acris' et 'acer' tam de masculino quam de feminino 
genere dixisse . 
nunc masculino utrumque damus , de feminino 'alacer' 
et 'acer' numquam dicimus , licet Ennius dixerit aestatem autumnus 
<sequitur> , post acer hiemps it : nam inde est 'alacer' . 
genis palpebris : Ennius de dormiente inprimitque genae 
genam . 
excidit ore quasi seni : quod circa Anchisen reservat , 
ut tantumque nefas patrio excidit ore . 
venisti tandem hoc ad adfectum pertinet desiderantis : 
alias oritur quaestio quod dicit 'sic equidem ducebam animo' . 
expectata probata , ut et rebus spectata iuventus . 
hoc autem dicit : tua pietas mihi semper probata , nunc etiam 
'iter durum' vicit , scilicet inferorum . 
et notas avdire et reddere voces id est familiariter 
loqui . 
rebarque futurum arbitrabar , ratiocinabar esse venturum : 
per quod intellegimus fataliter Aenean ad inferos descendisse . 
non enim nisi fatalia deprehenduntur . 
nec me mea cura fefellit nec decepit me dulcissimus 
filius : nam vocativus est 'mea cura' , id est tu . 
et dictum est sicut 
Veneris iustissima cura . 
quas ego te terras et quanta per aequora vectum 
patrie eius ingemit casibus . 
libyae tibi regna nocerent aut quia de Iunone ait 
Venus haud tanto cessabit cardine rerum : aut , quod 
est melius , illud dicit : timui ne , dum apud regna Carthaginis voluptatibus 
vacas , imperium fatale derelinqueres . 
tristis imago severa , terribilis , ut supra et 
turbida terret imago . 
saepius occurrens kata\ to\ siwpw/menon saepius ei dictum 
intellegimus : aut certe , egit me tua imago ad haec tendere limina , 
quam saepe videre consuevi . 
stant sale Tyrrheno classes adfectionis est filii etiam 
ea indicare , de quibus non interrogatur . 
largo fletu nato ex gaudio . 
ter saepius : finitus pro infinito . 
interea videt Aeneas hirmos est hoc loco , id est unus 
sensus protentus per multos versus : in quo tractat de Platonis 
dogmate , quod in Phaedone positum est peri\ yuxh=s , de quo in 
georgicis strictim , hic latius loquitur . 
de qua re etiam 
Varro in primo divinarum plenissime tractavit . 
hoc autem continet : 
Aeneas dum per inferos pergeret , respexit fluvium quendam loci 
remotioris , ad quem innumera multitudo tendebat animarum . 
interrogavit 
patrem qui esset fluvius , vel qua ratione ad eum pergerent 
animae . 
pater ait : Lethaeus est ; 
pergunt autem , ut potent et oblivionem 
patiantur , ut incipiant in corpora velle remeare . 
stupefactus 
Aeneas interrogat : dic pater , et animae , quae propter praeteritam 
vitam tot supplicia pertulerunt , possunt habere votum revertendi 
in corpora ? 
non est verisimile , liberatas de corporis carcere ad 
eius nexum reverti . 
suscepta narratione haec Anchises exsequitur : 
primo debere fieri ut redeant , deinde posse , deinde velle . 
quae 
quoniam obscura sunt , aliis subdivisionibus innotescunt . 
quid est 
debere ? 
cuncta animalia a deo originem ducunt . 
quae quia nasci 
cernimus , revertuntur sine dubio : nam unde cuncta procreantur ? 
deinde posse sic probat : quia inmortales sunt animae , et sunt quae 
possunt reverti . 
tertium est utrum velint : quod dicit fieri per Lethaeum 
fluvium . 
et hoc est quod dicturus est , sed incidentes quaestiones 
faciunt obscuritatem . 
virgulta sonantia silvae quae est iuxta praeripia 
fluminis . 
domos placidas campos Elysios . 
praenatat praeterfluit . 
et contrarie dictum est : nam non natant aquae , sed nos in 
ipsis natamus . 
Ennium igitur secutus est , qui ait fluctusque 
natantes . 
sane de hoc fluvio quaeritur a prudentioribus , utrum 
de illis novem sit , qui ambiunt inferos , an praeter novem . 
et datur 
intellegi quod ab illis novem , qui ambiunt inferos , separatus sit : 
namque volunt eum esse imaginem senectutis . 
nam animae nostrae 
vigent et alacres sunt et plenae memoria a pueritia usque ad virentem 
senectam , postea in nimia senectute omnis memoria labitur : 
qua lapsa mors intervenit , et animae in aliud corpus revertuntur . 
unde fingunt poetae animas Lethaeo hausto in corpus redire . 
ergo 
Lethaeus est oblivio , morti semper vicina . 
gentes populique innumerarum gentium et populorum 
animae . 
floribus insidunt 'insido illi rei' , ut insidat 
quantus miserae deus . 
'insisto' autem 'illam rem' , ut 
nulli fas casto sceleratum insistere limen . 
circum lilia funduntur hoc est circumfunduntur circum 
flores . 
'lilia' autem pro quibuslibet floribus , speciem pro genere posuit . 
flumina porro longe remota : et est Graecum adverbium . 
bene autem Aenean longe a Lethaeo facit , quia adhuc iuvenis est . 
agmine cursu , impetu : per quod ostendit cito iri ad senectam , 
quia tota celeritate usus labitur vitae . 
animae quibus altera fato corpora debentur sciendum 
non omnes animas ad corpora reverti : aliquae enim propter 
vitae merita non redeunt ; 
aliquae redeunt propter malam vitam , 
aliquae propter fati necessitatem . 
lethaei ad fluminis undam si anima aeterna est et 
summi spiritus pars , qua ratione in corpore non totum videt , nec 
est tantae prudentiae tantaeque vivacitatis , ut omnia possit agnoscere ? 
quia cum coeperit in corpus descendere , potat stultitiam et oblivionem , 
unde non potest implere vim numinis sui post naturae suae 
oblivionem . 
obliviscitur autem secundum poetas praeteritorum , secundum 
philosophos futuri : unde medium tenuit dicendo 'oblivia' . 
docent autem philosophi , anima descendens quid per singulos circulos 
perdat : unde etiam mathematici fingunt , quod singulorum 
numinum potestatibus corpus et anima nostra conexa sunt ea ratione , 
quia cum descendunt animae trahunt secum torporem Saturni , Martis 
iracundiam , libidinem Veneris , Mercurii lucri cupiditatem , Iovis 
regni desiderium : quae res faciunt perturbationem animabus , ne 
possint uti vigore suo et viribus propriis . 
securos Latices qui securos faciunt , ut morbos pallidos 
dicimus , quod pallidos faciunt . 
iampridem ex quo ait tunc genus omne tuum 
et quae dentur moenia disces . 
o pater nova brevitas : nam dicendo 'o pater' qui loquatur 
ostenditur . 
ad caelum hinc ire putandum est miscet philosophiae 
figmenta poetica et ostendit tam quod est vulgare , quam 
quod continet veritas et ratio naturalis . 
nam secundum poetas hoc 
dicit : credendum est animas ab inferis reverti posse ad corpora ? 
ut 'caelum' superos intellegamus , id est nostram vitam . 
secundum 
philosophos vero hoc dicit : credendum est animas corporis contagione 
pollutas ad caelum reverti ? 
sublimes animas non omnes , sed sublimium . 
tarda 
reverti corpora animae comparatione , qua velocius nihil est : uno 
enim momento potest universa discurrere . 
quae lucis miseris tam dira cupido ut id desiderent , 
propter quod se sciunt poenas dedisse , scilicet vitam . 
suspensum sollicitum , incertum , ut multo 
suspensum numine ducit . 
suscipit Anchises atque ordine singula pandit hysteroproteron : 
post hunc enim versum sequi debuit 'dicam equidem nec 
te suspensum , nate , tenebo' . 
principio caelum ac terras camposque liquentes 
interrogatus Anchises , quare animae velint reverti ad corpora , quasi 
aliud dicit , tamen illuc recurrit . 
quod Graece to\ pa=n dicitur , id 
est omne quod est , quattuor sunt elementa , terra aqua aer aether , 
et deus . 
praeter haec nihil est aliud : et hoc mundum non possumus 
dicere , nam mundus non est totum . 
ergo deus est quidam 
spiritus divinus , qui per quattuor infusus elementa gignit universa . 
igitur si de elementis et deo nascuntur omnia , unam originem 
habent et par est natura omnium . 
sed videamus , quid in nobis est 
a deo et quid a quattuor elementis ? 
quantum datur intellegi , ab 
elementis habemus corpus , a deo animum : quod ideo probatur , quia 
est in corpore terra , umor , anhelitus , calor , quae omnia videntur , 
sicut etiam elementa , animus invisibilis est , sicut etiam deus , unde 
originem ducit . 
illa praeterea inrationabilia sunt , sicut corpus : 
contra deus habet consilium , sicut etiam animus . 
deinde elementa 
<cum> 
mutantur , quod est eorum proprium , <pereunt> , sicut etiam 
corpus , quod inde originem ducit : contra deum non perire manifestum 
est . 
ergo nec animus perit , qui inde originem ducit : nam 
pars semper sequitur genus . 
huc igitur tetendit primam intentionem 
suam , ut animos inmortales doceret . 
sed occurrit illud : si 
inmortales sunt et unum habent principium , qua ratione non omnia 
animalia sentimus similiter ? 
et dicit non esse in animis dissimilitudinem , 
sed in corporibus , quae prout fuerint vel vivacia vel torpentia , 
ita et animos faciunt . 
quod potest etiam in uno eodemque 
animalis corpore probari . 
in sano enim corpore alia est vivacitas 
mentis , in aegro pigrior , in satis invalido etiam ratione carens , ut 
in phreneticis cernimus : adeo cum ad corpus venerit , non natura 
sua utitur , sed ex eius qualitate mutatur . 
inde Afros versipelles , 
Graecos leves , Gallos pigrioris videmus ingenii : quod natura climatum 
facit , sicut Ptolomaeus deprehendit , qui dicit translatum ad 
aliud clima hominem naturam ex parte mutare ; 
de toto enim non 
potest , quia in principio accepit sortem corporis sui . 
ergo anima 
pro qualitate est corporis . 
et qua ratione res melior est in potestate 
deterioris ? 
atqui divinus animus debuit corpus habere in potestate , 
non mortale corpus naturam animi corrumpere . 
sed hoc ideo 
fit , quia plus est quod continet , quam quod continetur . 
ut si leonem 
includas in caveam , inpeditus vim suam non perdit , sed exercere 
non potest , ita animus non transit in vitia corporis , sed eius 
coniunctione inpeditur nec exercet vim suam . 
occurrit illud : omne 
quod corrumpitur aeternum non est . 
si animus insanit irascitur 
desiderat timet , caret aeternitate , cui sunt ista contraria : nam passio 
aeternitatem resolvit . 
quod ideo falsum esse dicimus , quia animus 
per se nihil patitur , sed laborat ex corporis coniunctione , et 
aliud est per suam naturam corrumpi , aliud per contrarium rei 
alterius . 
videmus enim tale aliquid , ut in lucerna , quae per se 
clara est et locum , in quo est , sine dubio inluminat , sed si qua re 
tecta fuerit et inclusa , non perdit splendorem proprium , qui in ea 
est—remoto namque inpedimento apparet—nec tamen quia inpeditus 
est eius vigor , ideo etiam corruptus . 
ita ergo et animus 
quamdiu est in corpore , patitur eius contagiones : simul atque deposuerit 
corpus , recipit suum vigorem et natura utitur propria . 
si 
ergo recipit naturam suam , quare poenas apud inferos patitur ? 
ideo 
quia res , quae simul diu fuit , non potest deposita ipsa re , statim 
ad suum nitorem reverti . 
ut si speciem candidam missam in lutum 
polluas et eam statim auferas , non idcirco sordibus caret , sed ablutionem 
requirit , ut in pristinum nitorem possit redire : sic anima 
ex eo quod datur corpori inquinata , etiam si corpus deponat , necesse 
habet purgari . 
si ergo purgantur et recipiunt naturam suam , cur 
volunt reverti ? 
quia potant , inquit , oblivia . 
etiam est illud ambiguum : 
aut ut praeteritarum obliviscantur poenarum , aut certe ut 
ignarae futuri habeant desiderium redeundi in corpora , quod sine 
passione non fit : nam animus in quo est passio , meretur reverti . 
caelum pro aere et aethere posuit , ut iam caelum terramque . 
camposque liquentes id est maria . 
lucentemque globum lunae ideo usus est participio , 
ut ostendat eam suum lumen non habere : nam 'lucens' est quod 
aliunde inluminatur , 'lucibile' quod per se lucet , ut 'patulum' quod 
semper patet , 'patens' quod et aperitur et clauditur , ut oculi , os . 
'globum' autem ideo , quia dicitur luna sfairoeidh\s esse . 
titaniaque 
astra aut stellas dicit , aut solem , quem et supra 
unum fuisse de Titanibus diximus . 
spiritus divinus scilicet . 
et unum est sive mentem dicat , 
sive animum , sive spiritum . 
intus alit vegetat et in aeternitatem 
custodit , quia mixtus est et nulla pars est elementi sine deo . 
per artus per elementa , quae membra sunt mundi : corporalia 
namque sunt , quippe quae possunt videri . 
mens agitat molem magnitudinem mundi mens agitat . 
et si , ut Cicero dicit in Tusculanis , aeternum est quicquid 
in aeterno motu est , sine dubio etiam animus aeternus est : semper 
enim in motu est , adeo ut ne nobis quidem quiescentibus conquiescat . 
magno se corpore miscet aut antiptosis est pro 'corpori' , 
ut haeret pede pes densusque viro vir : quod potius 
credendum est : aut certe secundum eos locutus est , qui dicunt deum 
corporalem esse et eum ita definiunt pu=r noero\n , id est ignem 
sensualem . 
quod si verum est , corpus est , nec per antiptosin dixit , 
sed per definitionem 'magno corpore' , id est non communi . 
inde hominum pecudvmque genus de quattuor elementis 
et deo . 
et caelestis origo seminibus quantum non noxia 
corpora tardant quod supra diximus , in tantum , inquit , 
in hominibus viget pars divinitatis , in quantum sinit corporum 
qualitas . 
terrenique hebetant artus in quantum non hebetant . 
moribundaque membra morienti similia , hoc est semper morientia : 
numquam enim in eodem statu sunt , sed aut minuuntur aut 
crescunt . 
ergo animus idem est , sed uti viribus suis non potest 
propter corporis coniunctionem . 
hinc metvunt cupiuntque dolent gavdentque ex corporis 
coniunctione et hebetudine . 
Varro et omnes philosophi dicunt 
quattuor esse passiones , duas a bonis opinatis et duas a malis opinatis 
rebus : nam dolere et timere duae opiniones malae sunt , una 
praesentis , alia futuri : item gaudere et cupere opiniones bonae sunt , 
una praesentis , altera futuri . 
haec ergo nascuntur ex ipsa coniunctione , 
nam neque animi sunt neque corporis propria : pereunt 
enim facta segregatione . 
neque avras respiciunt nam quia cohaerent corpori , 
obliviscuntur naturae suae , quam 'auras' vocavit . 
clavsae tenebris 
et carcere caeco definitiones sunt corporis . 
quin et supremo cum lumine vita reliquit quia , ut 
diximus , occurrit debere eas statim post corpus depositum 
redire in suum vigorem . 
et dicit non posse : quae enim diu coniuncta 
sunt invicem se tenent et trahunt reliquias sordium antiquarum . 
non tamen omne malum cedit , sed non omne ; 
nam remanet 
quod ut purgetur necesse est . 
inde est quod dicit 
eadem sequitur tellure repostos . 
bene autem 'miseris' , quae 
etiam post corpus habeant corporis sordes : unde est 'nec funditus 
omnes corporeae excedunt pestes' . 
div concreta 'concreta' coniuncta et conglutinata . 
inolescere concrescere , ut udoque docent inolescere libro . 
ergo exercentur poenis quia deposito corpore sordes 
supersunt . 
poenas autem non perferunt animae , sed illius coniunctionis 
reliquiae , quae fuit inter animam et corpus : nam licet ista 
duo per se poenas perferre non possint , homo tamen perfert , qui 
de his duobus est factus . 
supplicia expendunt ideo agunt supplicia , non ut animas 
puniant , sed ut eas peccatis exuant pristinis . 
aliae panduntur inanes suspensae ad ventos loquitur 
quidem poetice de purgatione animarum , tangit tamen quod et 
philosophi dicunt . 
nam triplex est omnis purgatio . 
aut enim in 
terra purgantur quae nimis oppressae sordibus fuerint , deditae scilicet 
corporalibus blandimentis , id est transeunt in corpora terrena : 
et hae igni dicuntur purgari ; 
ignis enim ex terra est quo exuruntur 
omnia , nam caelestis nihil perurit : aut in aqua , id est transeunt 
in corpora marina , si paulo melius vixerint : aut certe in aere , 
transeundo scilicet in aeria corpora , si satis bene vixerint . 
quod 
in Statio legimus , ubi de auguriis tractat . 
unde etiam in sacris 
omnibus tres sunt istae purgationes : nam aut taeda purgant et 
sulphure , aut aqua abluunt , aut aere ventilant , quod erat in sacris 
Liberi : hoc est enim tibique oscilla ex alta suspendunt mollia 
pinu ; 
nam genus erat purgationis . 
et in ipsis purgationibus bonum 
meritorum secutus est ordinem , ut ante aeriam , inde aquae , post 
ignis diceret purgationem . 
quisque svos patimur manes supplicia quae sunt apud 
manes , ut si quis dicat 'iudicium patimur' et significet ea quae in 
iudicio continentur . 
est et aliud verius . 
nam cum nascimur , duos 
genios sortimur : unus est qui hortatur ad bona , alter qui depravat 
ad mala . 
quibus adsistentibus post mortem aut adserimur in meliorem 
vitam , aut condemnamur in deteriorem ; 
per quos aut vacationem 
meremur , aut reditum in corpora . 
ergo 'manes' genios dicit , 
quos cum vita sortimur . 
exinde una pars orationis est , et tertia 
a fine accentum habet , licet paenultima longa sit : quod ideo 
factum est , ut ostenderetur una pars esse orationis , ne praepositio 
iungeretur adverbio , quod vitiosum esse non dubium est . 
pauci laeta arva tenemus non omnes : qui enim minus 
purgantur statim redeunt ad corpora . 
donec longa dies perfecto temporis orbe quia etiam 
post purgationem opus est tempore , ut perseveret in purgatione et 
sic redeat . 
et quaeritur utrum animae per apotheosin , de quibus 
ait 'pauci laeta arva tenemus' , possint mereri perpetuam vacationem . 
quod non potest fieri : merentur enim temporis multi , non perpetuitatis , 
et quae male vixerunt statim redeunt , quae melius , tardius , 
quae optime , diutissimo tempore sunt cum numinibus . 
paucae tamen 
sunt , quae et ipsae exigente ratione , licet tarde , coguntur reverti . 
perfecto temporis orbe finito legitimo tempore . 
concretam adfixam et inhaerentem . 
aetherium sensum id est pu=r noero\n , ignem sensualem , 
id est deum : per quod quid sit anima ostendit . 
avrai simplicis 
ignem non urentis . 
'simplicis' autem nostri conparatione , qui 
constat de ligno et aere : ille enim per se plenus est et aeternus , 
quia simplex . 
omnia enim su/nqeta , id est composita , exitum sortiuntur , 
unde et atomos perpetuas dicunt , quia simplices sunt nec 
recipiunt sectionem . 
has omnes ac si diceret 'etiam has omnes' ; 
nam supra 
non omnes dixit , sed 'animae , quibus altera fato corpora 
debentur' . 
rotam volvere per annos exegerunt statutum tempus 
per annorum volubilitatem . 
est autem sermo Ennii . 
deus evocat non dicit quis , sicut supra di , quibus 
imperium est animarum . 
sed alii Mercurium volunt propter 
hoc hac animas ille evocat orco pallentes , alias 
sub Tartara tristia mittit . 
et est ratio : nam nou=s dicitur , id 
est sensus , quo philosophiam , quae haec indicat , intellegimus , quia 
ipse etiam invenit litteras . 
agmine magno impetu . 
et dictum est 
imperative , a)peilhtikw=s : non enim blanditiis inductae redeunt , sed 
necessitate quadam coguntur ut potantes velint reverti . 
inmemores vel praeteritorum , vel futurorum . 
dixerat Anchises ante dicta de reversione animarum 
probatio huc tetendit , ut celebret Romanos et praecipue Augustum : 
nam qui bene considerant , inveniunt omnem Romanam historiam 
ab Aeneae adventu usque ad sua tempora summatim celebrasse 
Vergilium . 
quod ideo latet , quia confusus est ordo : nam eversio 
Ilii et Aeneae errores , adventus bellumque manifesta sunt : Albanos 
reges , Romanos etiam consulesque , Brutum , Catonem , Caesarem , 
Augustum et multa ad historiam pertinentia hic indicat locus , cetera , 
quae hic intermissa sunt , in a)spidopoii/+a commemorat . 
unde etiam 
in antiquis invenimus , opus hoc appellatum esse non Aeneidem , 
sed gesta populi Romani : quod ideo mutatum est , quia nomen non 
a parte , sed a toto debet dari . 
turbamque sonantem aut quae tunc propter festinationem 
sonabat : aut turbae perpetuum est epitheton . 
longo ordine non quo nati sunt , sed quo apud inferos 
stabant : non enim eo quo regnarunt , dicturus est ordine . 
adversos legere considerare , relegere . 
dardaniam prolem Albanos reges , qui tredecim fuerunt 
de Aeneae et Laviniae genere : unde ait 'Itala de gente' . 
inlustres hoc nomen notitiae fuit , non meriti : unde 
etiam in meretricibus invenitur , nam et nobiles et inlustres vocantur . 
in nomen ituras in gentem , ut nomen Echionium 
matrisque genus Peridiae . 
ille vides pura ivvenis qui nititur hasta Aeneas , ut 
Cato dicit , simul ac venit ad Italiam , Laviniam accepit uxorem . 
propter quod Turnus iratus , tam in Latinum , quam in Aenean bella 
suscepit a Mezentio impetratis auxiliis : quod et ipse ostendit dicens 
se satis ambobus Teucrisque venire Latinisque . 
sed , ut supra diximus , primo bello periit Latinus , secundo 
pariter Turnus et Aeneas , postea Mezentium interemit Ascanius et 
Laurolavinium tenuit . 
cuius Lavinia timens insidias , gravida confugit 
ad silvas et latuit in casa pastoris Tyrrhi : ad quod adludens 
ait Tyrrhusque pater , cui regia parent armenta : 
et illic enixa est Silvium . 
sed cum Ascanius flagraret invidia , evocavit 
novercam et ei concessit Laurolavinium , sibi vero Albam constituit . 
qui quoniam sine liberis periit , Silvio , qui et ipse Ascanius 
dictus est , suum reliquit imperium : unde apud Livium est error , 
qui Ascanius Albam condiderit . 
postea Albani omnes reges Silvii 
dicti sunt ab huius nomine , sicut hodieque Romani imperatores 
Augusti vocantur , Aegyptii Ptolomaei , Persae Arsacidae , Latini 
Murrani , ut Murranum hic atavos et avorum antiqua 
sonantem nomina per regesque actum genus omne 
Latinos . 
pura ivvenis qui nititur hasta id est sine ferro : 
nam hoc fuit praemium apud maiores eius qui tunc primum vicisset 
in proelio , sicut ait Varro in libris de gente populi Romani . 
silvius Albanum nomen quia omnes Silvii dicti sunt . 
tua postuma proles postumus est post humationem parentis creatus . 
per hoc autem Aenean cito ostendit esse periturum , et statim 
infert consolationem dicens 'quem tibi longaevo' , id est deo : aevum 
enim proprie aeternitas est , quae non nisi in deos venit : Ennius 
Romulus in caelo cum dis genitalibus aevum degit . 
male 
autem vindicavit usus , per quem dixit longaevosque 
senes . 
unde a quo , ut genus unde Latinum : nam posteri 
eius fuerunt qui postea apud Albanam regnavere civitatem . 
proximus ille procas standi ordine , non nascendi : nam 
sextus est rex Albanorum . 
item Numitor tertius decimus fuit . 
si umquam regnandam acceperit Albam Aeneas scilicet 
Silvius . 
et hic ostendit omnes Albanos reges Silvios dictos . 
'acceperit' 
autem a tutore , qui eius invasit imperium : quod ei vix anno 
quinquagesimo tertio restituit . 
et rem plenam historiae per transitum 
tetigit . 
civili tempora quercu 'civica' debuit dicere , sed mutavit , 
ut e contra Horatius motum ex Metello consule civicum , 
pro 'civilem' . 
querceam autem coronam accipiebant qui in bello 
civem liberassent , ideo quia ante causa vitae in hac arbore hominibus 
fuit , qui glandibus vescebantur . 
aliae enim erant murales , aliae 
agonales , id est lemniscatae . 
muralis dabatur ei qui prior murum 
ascendisset . 
hi tibi nomentum hae civitates sunt priscorum Latinorum 
ab Albanis regibus constitutae : quamquam Collatiam Tarquinius 
constituisse dicatur , qui , ut erat superbus , eam ex collata pecunia 
constituit , unde et Collatia dicta est . 
potest tamen fieri , ut ab 
Albanis fundata sit , aucta a Tarquinio , sicut supra de 
Tarento diximus , quod Taras fecit , auxit Phalantos . 
Romam etiam 
Romulus fecisse dicitur , quam ante Euander condidit , ut 
tunc pater Euandrus Romanae conditor arcis . 
urbemque 
fidenam 'Fidenae' dicuntur , ut 'Thebae' ; 
sed dixit ut Iuvenalis 
atque vetus Thebe centum iacet obruta portis : nam varietati 
studet . 
unde etiam ait 'Pometios' , cum dicatur numero 
singulari Pometia . 
castrumque invi una est in Italia civitas , quae castrum 
novum dicitur : de hac autem ait 'castrum Inui' , id est Panos , qui 
illic colitur . 
Inuus autem latine appellatur , Graece *pa/n : item *)efia/lths 
Graece , latine Incubo : idem Faunus , idem Fatuus , Fatuclus . 
dicitur autem Inuus ab ineundo passim cum omnibus animalibus , 
unde et Incubo dicitur . 
'castrum' autem civitas est ; 
nam castra 
numero plurali dicimus , licet legerimus in Plauto castrum Poenorum : 
quod etiam diminutio ostendit ; 
nam 'castellum' dicimus . 
nunc sunt sine nomine terrae atqui in catalogo hinc 
est dicturus aliquas civitates ; 
sed ex persona sua praeoccupat . 
quin et avo comitem sese mavortius addet romulus 
Amulius et Numitor fratres fuerunt . 
sed Numitorem regno Amulius 
pepulit et Iliam , eius filiam , sacerdotem Vestae fecit . 
de hac et 
Marte nati sunt Remus et Romulus . 
qui cum adolevissent , occiso 
Amulio avum Numitorem in regna revocaverunt et cum eo uno 
anno regnaverunt . 
postea propter angustias imperii Romam captatis 
auguriis condiderunt . 
ergo 'avo se addet comitem' aut avito se 
iunget imperio , aut certe , secundum Ennium , referetur inter deos 
cum Aenea : dicit namque Iliam fuisse filiam Aeneae . 
quod si est , 
Aeneas avus est Romuli . 
unde etiam addidit 'Assaraci quem sanguinis' : 
nam hoc epitheton non sine causa est introductum , quod 
est proprium Aeneae ; 
nam Assaracus pater est Capyos , Capys Anchisae , 
Anchises Aeneae . 
viden 'den' naturaliter longa est , brevem tamen eam 
posuit , secutus Ennium : et adeo eius est inmutata natura , ut iam 
ubique brevis inveniatur . 
geminae stant vertice cristae 
omnino in omnibus hoc egit Romulus , ut cum fratre regnare videretur , 
ne se reum parricidii iudicaret : unde omnia duplicia habuit , 
quasi cum fratre communia . 
etenim ad captanda auguria montem 
Palatinum Romulus tenuit , Aventinum Remus . 
qui prior sex vultures 
vidit , post Romulus duodecim . 
et cum ille tempore , ille 
numero de condenda urbe certarent , orta contentione de urbis nomine 
inter exercitum , a Romuli militibus Remus occisus est . 
fabulosum 
enim est quod a fratre propter muros dicitur interemptus . 
et pater ipse svo superum iam signat honore merito 
virtutis Mars Romulum deum esse significat : 'superum' enim accusativus 
est singularis ab eo quod est 'superus , superi' . 
illa quam tibi saepe fata promiserunt . 
inclita graecum 
est : nam kluto/n gloriosum dicunt . 
imperium terris hoc est in quantum tenditur terra . 
animos aequabit olympo magnanimitate aequabitur caelo . 
de hoc 
autem loco et Trogus et Probus quaerunt . 
septemque una sibi muro circumdabit arces bene urbem 
Romam dicit septem inclusisse montes . 
et medium tenuit : nam 
grandis est inde dubitatio . 
et alii dicunt breves septem colliculos 
a Romulo inclusos , qui tamen aliis nominibus appellabantur . 
alii 
volunt hos ipsos , qui nunc sunt , a Romulo inclusos , id est Palatinum , 
Quirinalem , Aventinum , Caelium , Viminalem , Esquilinum , 
Ianicularem . 
alii vero volunt hos quidem fuisse , aliis tamen nominibus 
appellatos : quae mutata sunt postea , ut de multis locis et 
fluminibus legimus , ut saepius et nomen posuit 
Saturnia tellus . 
prole virum virorum fortium . 
qualis berecyntia 
mater Phrygia : nam Berecyntos castellum est Phrygiae iuxta Sangarium 
fluvium , ubi mater deum colitur . 
per hanc autem comparationem 
nihil aliud ostendit , nisi Romanos duces inter deos esse 
referendos . 
turrita quia ipsa est terra , quae urbes sustinet . 
huc geminas nunc flecte acies totum visum tuum 
huc dirige et hunc specialiter intuere . 
sic Asper . 
hic caesar et omnis ivli progenies ut Iulius 
a magno demissum nomen Iulo . 
caeli ventura sub axem nam cum Augustus patri Caesari 
ludos funebres exhiberet , stella per diem apparuit , quam persuasione 
Augusti Caesaris esse populus credidit . 
hinc est ecce 
Dionaei processit Caesaris astrum . 
'sub axem' ergo , id est 
ad divinos honores . 
hic vir hic est 'c' littera pro duplici non nisi in monosyllabis 
habetur , ut hoc erat alma parens , per eorum 
scilicet privilegium . 
unde falsum est quod Terentianus dicit , eam 
pro metri ratione vel duplicem haberi vel simplicem . 
nam si hoc 
esset , etiam in disyllabis pro duabus haberi debuerat , quod nusquam 
invenimus . 
litterae enim naturam servari et in polysyllabis convenit . 
divi genus Caesaris , qui factus est deus . 
'genus' autem 
dicit non solum iure adoptionis , sed etiam consanguinitatis : nam 
Atiae fuit filius , quae erat soror Caesaris . 
hic autem Augustus 
Caesar hoc nomen accepit a patre adoptivo : nam ante Octavianus 
dictus est a patre Octavio , Atiae marito . 
saecula qui rursus Latio sub Saturno dicit aurea saecula 
fuisse in orbe terrarum , sub Augusto tantum in Italia . 
garamantas populi inter Libyam et Africam , iuxta kekaume/nhn . 
indos populi orientis extremi . 
iacet extra sidera tellus nulla terra est , quae non 
subiaceat sideribus : unde perite addidit 'extra anni solisque vias' , 
ut ostenderet XII . 
signa , in quibus est circulus solis . 
significat 
autem Maurorum Aethiopiam , ubi est Atlas : de qua Lucanus 
Aethiopumque solum , quod non premeretur ab ulla 
signiferi regione poli , nisi poplite lapso ultima curvati 
procederet ungula tauri (3.253) . 
torquet sustinet . 
aptum vicinum , ut diximus supra . 
iam nunc et caspia regna fines Assyriorum , in quibus 
sunt pu/lai Caspiae . 
quod autem dicit verum est : nam et Suetonius 
ait in vita Caesarum , responsa esse data per totum 
orbem , nasci invictum imperatorem . 
maeotia tellus Scythia , cuius palus est Maeotis . 
turbant turbantur . 
septemgemini autem septemflui . 
fixerit aeripedem cervam pro 'aeripedem' . 
vicit autem 
Cerynitin cervam , dictam a loco . 
'fixerit' autem statuerit , delassaverit . 
erymanthi pacarit nemora mons Arcadiae , ubi aper 
ferocissimus fuit . 
lernam tremefecerit arcu pro hydra paludem ipsam 
posuit . 
et intellegamus ante eam sagittis fuisse confixam , post 
exsectam et adustam . 
nysae de vertice mons est Indiae , de quo loquitur . 
ceterum est et Nysa civitas , in qua Liber colitur , unde Nysaeus 
dictus est . 
et dubitamus pro 'dubitas' : miscuit personam suam . 
est autem sensus : cum tibi sit tanta ex Romanis et praecipue ex 
Augusto praeparata posteritas , dubitas virtutem factis extendere , id 
est gloriam ? 
aut est aliquis timor , qui te a regnis Italiae revocet ? 
quis procul ille autem nunc redit ad Romanos reges , 
qui septem fuerunt : Romulus , Numa Pompilius , Tullus Hostilius , 
Ancus Marcius , Tarquinius Priscus , Servius Tullius , Tarquinius 
Superbus . 
mira autem utitur phantasia , ut quasi ostendat se non 
agnoscere eum , qui de gente Romana non fuerat . 
Romulo enim 
mortuo cum uno anno senatus per quinque dierum interregnum regnasset 
per decurias , taediosum visum est omnibus et quaesitus est rex . 
sed cum in urbe nullus idoneus esset inventus , orta est bona Pompilii 
fama , quod esset apud Cures , civitatem Sabinorum . 
rogatus 
itaque per legatos accepit imperium . 
qui ferociam populi a bellis 
ad sacra contulit : unde etiam Numa dictus est a)po\ tw=n no/mwn , ab 
inventione et constitutione legis , nam proprium nomen Pompilius habuit . 
hic etiam canus fuit a prima aetate , ad quod adludens dicit 'incanaque 
menta' : item propter sacerdotium 'ramis insignis olivae' . 
otia qui rumpet de hoc Livius inde Tullum , 
qui ferox et Romulo , quam Numae similis . 
resides pigros , 
otiosos , nimium sedentes . 
desveta trivmphis a consuetudine triumphandi desciscentia . 
iactantior ancus id est amans populi favorem . 
hic 
Ostiam fecit . 
Ancus autem dictus a)po\ tou= a)gkw=nos , id est a cubito , 
quem incurvum habuisse dicitur . 
avris favoribus : unde et aurarii dicuntur favisores . 
vis et tarquinios reges animamque superbam unus 
enim de Tarquiniis fuit superbus . 
vltoris bruti fascesque videre receptos vis videre 
etiam ultoris Bruti fasces receptos ? 
historia autem hoc habet . 
Tarquinius 
ob multa quidem superbus est dictus , praecipue tamen 
propter hanc causam . 
mandavit aliquando cuidam satelliti ut cuiusdam 
oppidi omnes principes interimeret . 
profectus ille grandem 
multitudinem repperit . 
quod cum ei renuntiasset deambulanti cum 
virga in hortis , detrectans ille responsionem capita decussit papaverum , 
ut satelles quid fieri vellet , agnosceret . 
huius filius vitiavit 
nobilissimam matronam Lucretiam , quod illa dolens se interemit . 
tunc eius avunculus Brutus , rapto ex eius corpore gladio , processit 
ad populum et de hac re contionatus est . 
quo facto omnibus placuit 
ne reciperetur rex , qui tunc Ardeam expugnabat . 
propter quod 
se Tarquinius cum liberis ad Porsennam regem Tusciae contulit et 
bellum gessit gravissimum contra populum Romanum . 
tunc duo 
creati sunt consules , Brutus et Tricipitinus , pater Lucretiae , qui et 
Tarquinius dicebatur : ob quod solum est urbe depulsus , et in eius 
locum subrogatus est Valerius Publicola , quo mortuo item alter est 
factus , et alter similiter . 
quod cernens taediosum esse Vergilius 
Brutum solum posuit , qui annum solus implevit . 
sed Bruti filii 
amici erant filiis Tarquinii : cum quibus cum inissent consilium , ut 
eos per noctem intromitterent , proditi sunt a servo Vindicio et a 
patre interempti . 
ideo ergo 'ultoris' , scilicet libertatis publicae et 
Lucretiae pudoris . 
saevasque secures quae saevierunt etiam contra liberos . 
pulchra pro libertate ingenti arte loquitur consideratione 
personarum : factum enim laudat dicens 'pulchra pro libertate' , 
personam vituperat . 
utcumque ferent ea facta minores etiamsi lauderis a 
posteris : extorquere debet naturae vim amor patriae . 
quin decios quin immo Decios respice . 
hi duo fuerunt , 
qui Mures dicti sunt , pater et filius . 
horum alter se bello Gallico , 
alter Samnitico vovit pro republica , cum Terra et Manes universum 
bello vellent exercitum perdere . 
drusosque procul et hi duo 
fuerunt . 
horum prior vicit Hasdrubalem , alter est filius Liviae , 
uxoris Augusti . 
saevumque securi aspice torquatum hic Gallum 
quendam in ponte Anienis singulari certamine superavit et eius 
sibi torquem inposuit , unde nomen accepit . 
hic ad urbem pergens , 
praecepit filio , ut tantum castra tueretur . 
ille provocatus ab hostibus , 
nacta occasione , victoriam consecutus est . 
reversus postea pater 
laudavit fortunam populi Romani , sed filium , ut dicit Livius , fustuario 
supplicio necavit . 
ergo 'saevum securi' saevum iure occidendi , 
non ferri genere : nam securi non animadvertit in filium . 
referentem signa camillum Brenno duce Galli apud 
Alliam fluvium deletis legionibus everterunt urbem Romam absque 
Capitolio , pro quo inmensam pecuniam acceperunt . 
tunc Camillus 
absens dictator est factus , cum diu esset apud Ardeam in exilio 
propter Veientanam praedam non aequo iure divisam , et Gallos iam 
abeuntes secutus est : quibus interemptis aurum omne recepit et 
signa . 
quod cum illic appendisset , civitati nomen dedit : nam Pisaurum 
dicitur , quod illic aurum pensatum est . 
post hoc tamen 
factum rediit in exilium , unde rogatus reversus est . 
fulgere ab eo , quod est 'fulgo fulgis' . 
dum nocte premuntur bene adlusit : nam concordiam in 
humilitate tenuerunt , cum nobilitate vero in bella venerunt . 
aggeribus socer alpinis a munimentis Alpium ; 
haec 
enim Italiae murorum exhibent vicem . 
'socer' vero , quia Pompeius 
habuit Iuliam , filiam Caesaris , quae in partu periit . 
unde etiam 
isti facile inter se dimicare potuerunt . 
atque arce monoeci de 
Liguria , ubi est portus Monoeci Herculis . 
dictus autem Monoecus 
vel quod pulsis omnibus illic solus habitavit , vel quod in eius templo 
numquam aliquis deorum simul colitur , sicut in Iovis Minerva et 
Iuno , in Veneris Cupido . 
adversis instructus eois orientis enim auxiliis usus est . 
adsvescite bella mire dictum : ab ipsis enim quasi consuetudinem 
fecit populus Romanus bellorum civilium . 
septies enim 
gesta sunt : ter a Caesare , contra Pompeium in Thessalia , contra 
eius filium Magnum in Hispania , item contra Iubam et Catonem in 
Africa : mortuo Caesare ab Augusto contra Cassium et Brutum in 
Philippis , civitate Thessaliae ; 
Lucium Antonium in Perusia , Tusciae 
civitate ; 
Sextum Pompeium in Sicilia ; 
Antonium et Cleopatram in 
Epiro . 
tuque prior tu parce Caesari dicit , quem clementem 
circa Pompeianos legimus : cui vult tunc ab Anchise hoc esse mandatum . 
ille trivmphata capitolia ad alta corintho Mummium 
significat . 
ipsumque aeaciden necesse est ut 'ille' subaudiamus : 
Pyrrhum enim , quem Aeaciden dicit , Curius et Fabricius vicerunt 
ferentem Tarentinis auxilium . 
hic postea fugit in Graeciam et illic 
est occisus in templo . 
Argos vero et Mycenas alii vicerunt . 
vltus avos aut hic distinguendum , ut sit 'Troiae Minervae' 
pro Troianae , principale pro derivativo : aut certe 'avos 
Troiae' , non quos Troia habuit avos , sed qui de Troia fuerunt , id 
est avos Troianorum . 
templa temerata minervae per stuprum 
Cassandrae . 
magne cato Censorium dicit , qui scripsit historias , multa 
etiam bella confecit : nam Uticensem praesente Augusto , contra quem 
pater eius Caesar et dimicavit et Anticatones scripsit , laudare non 
poterat . 
te cosse relinquat Cossus tribunus militaris consulari 
potestate fuit . 
hic regem Tuscorum Lartem Tolumnium , a loco dictum , 
occidit et secunda post Romulum opima spolia revocavit . 
erit autem 
nominativus 'hic Lars , huius Lartis' . 
quis gracchi genus Gracchos seditiosos constat fuisse , 
nobiles tamen genere : namque per Corneliam nepotes Scipionis 
Africani fuerunt , unde Iuvenalis ad eam tolle tuum 
precor Hannibalem victumque Syphacem . 
ergo Scipiones dicit 
per 'Gracchi genus' . 
duo autem fuerunt : maior Africanus , Aemilianus 
minor , qui obsidione Carthaginis ab Italia revocavit Hannibalem . 
scipiadas hi gemini fratres fuerunt . 
qui cum fortissime 
dimicarent in Hispania apud Carthaginem novam , quae Spartaria 
dicitur , insidiis interempti sunt . 
cladem libyae Scipiones . 
fabricium paupertate gloriosum . 
hic est qui respondit 
legatis Samnitum aurum sibi offerentibus , Romanos non aurum 
habere velle , sed aurum habentibus imperare . 
serrane serentem 
Atilius quidam senator fuit , qui cum agrum suum coleret , evocatus 
propter virtutem meruit dictaturam . 
Serranus autem a serendo 
dictus est . 
quo fessum rapitis fabii cur me , o Fabii , fessum ad 
vestram trahitis narrationem ? 
aut certe 'fessum' tristem—ut 
ter fessus valle resedit—scilicet propter eorum mortem : 
nam trecenti sex fuerunt de una familia . 
qui cum coniurati cum 
servis et clientibus suis contra Veientes dimicarent , insidiis apud 
Cremeram fluvium interempti sunt . 
unus tantum superfuit , Fabius 
Maximus , qui propter teneram adhuc pueritiam in civitate remanserat . 
hic postea cum Hannibalis impetum ferre non posset , mora 
eum elusit—nam oportuna loca praeoccupans a vastatione Italiae 
compescuit—et ad Campaniam traxit , ubi deliciis eius virtus obtorpuit . 
ille est , de quo ait Ennius unus qui nobis cunctando 
restituit rem . 
sciens enim Vergilius quasi pro exemplo hunc versum 
posuit . 
ille] notandum est de secunda persona dictum . 
excudent alii cudendo efficient : et est rhetoricus locus . 
spirantia animata . 
Horatius et molles imitabitur aere capillos . 
vivos vultus hoc est quod dixit 'spirantia' . 
et per aes 
Corinthios indicat , per marmor Parios , per actionem causarum 
Athenienses , per astronomiam Aegyptios et Chaldaeos . 
pacis morem leges pacis . 
spoliis marcellus opimis hic Gallos et Poenos equestri 
certamine superavit . 
Viridomarum etiam , Gallorum ducem , manu 
propria interemit et opima retulit spolia , quae dux detraxerat duci , 
sicut Cossus Larti Tolumnio . 
supereminet omnes virtutis scilicet genere . 
rem Romanam statum reipublicae . 
turbante tumultu 
ideo 'tumultu' , quia res in Italia adversus Gallos geritur . 
sistet confirmabit , corroborabit . 
tertiaque arma patri suspendet capta quirino et 
tertia opima spolia suspendet patri , id est Iovi , 'capta Quirino' , 
qualia et Quirinus ceperat , id est Romulus , de Acrone , rege Caeninensium , 
et ea Iovi Feretrio suspenderat . 
possumus et , quod est 
melius , secundum legem Numae hunc locum accipere , qui praecepit 
prima opima spolia Iovi Feretrio debere suspendi , quod iam Romulus 
fecerat ; 
secunda Marti , quod Cossus fecit ; 
tertia Quirino , 
quod fecit Marcellus . 
Quirinus autem est Mars , qui praeest paci 
et intra civitatem colitur : nam belli Mars extra civitatem templum 
habuit . 
ergo aut 'suspendet patri' , id est Iovi : aut 'suspendet patri 
Quirino' . 
varie de hoc loco tractant commentatores , Numae legis 
inmemores , cuius facit mentionem et Livius . 
egregium forma ivvenem et fulgentibus armis tria 
sunt secundum Carminium : pulchritudo , aetas , virtus . 
significat 
autem Marcellum , filium Octaviae , sororis Augusti , quem sibi Augustus 
adoptavit . 
hic sexto decimo anno incidit in valetudinem et 
periit octavo decimo in Baiano , cum aedilitatem gereret . 
huius 
mortem vehementer civitas doluit : nam et adfabilis fuit et Augusti 
filius . 
ad funeris huius honorem Augustus sescentos lectos intra 
civitatem ire iussit : hoc enim apud maiores gloriosum fuerat et 
dabatur pro qualitate fortunae ; 
nam Sulla sex milia habuit . 
igitur 
cum ingenti pompa adlatus et in campo Martio est sepultus . 
ergo 
modo in Augusti adulationem quasi epitaphion ei dicit . 
et constat 
hunc librum tanta pronuntiatione Augusto et Octaviae esse recitatum , 
ut fletu nimio imperarent silentium , nisi Vergilius finem esse 
dixisset . 
qui pro hoc aere gravi donatus est , id est massis : nam sic 
et Livius argentum grave dicit , id est massas . 
sed frons laeta parum omen est mortis futurae . 
ex 
contrario alibi incipe parve puer risu cognoscere matrem . 
virum qui sic comitatur Marcellum , cui similis est . 
qui strepitus propter aedilitatem . 
instar similitudo . 
et est nomen , quod non recipit praepositionem : 'ad instar' enim 
non dicimus . 
quod Probus declarat . 
ostendent terris hunc tantum fata parum inlucescet , 
quia mox peribit . 
visa potens superi cum indignatione dicit : invidistis et 
gloriae Romanae et vestris muneribus : nam †felicitas vestra sunt 
munera . 
propria perpetua , ut propriamque dicabo . 
mavortis campus in quo est sepultus . 
funera propter sescentos lectulos . 
<nec puer iliaca quisquam de gente Latinos> 
in tantum 
spe tollet avos erigit generis antiquitatem . 
et rhetorice 
spem laudat in puero , quia facta non invenit . 
est autem Ciceronis 
in dialogo Fannio causa difficilis laudare puerum : non enim 
res laudanda , sed spes est . 
nec romula quondam pro 'Romulea' , 
ut quos Africa terra triumphis dives alit . 
'quondam' autem potest et praeteriti esse et futuri . 
foderet calcaribus armos species pro genere : equi 
'armos' pro equo posuit ; 
non enim possunt armi calcaribus fodi . 
fata aspera rumpas posse aliqua ratione fata disrumpi 
per transitum docet . 
tu marcellus eris talis , qualis est Marcellus . 
purpureos flores ut saepe diximus , propter 
sanguinis similitudinem , quia aut anima est , aut animae sedes . 
nepotis posteri : non enim re vera nepos fuit . 
inani munere secundum Epicureos , non profuturo . 
sic ista noscentes . 
aeris in campis conlisionem fecit . 
locutus autem est 
secundum eos , qui putant Elysium lunarem esse circulum . 
incenditque animum nam supra ait et dubitamus 
adhuc virtutem extendere factis ? 
exin deinde . 
confert autem in conpendium narrationis 
prolixitatem : sic Terentius propter longum actum ait intus despondebitur , 
intus transigetur , si quid est quod restat . 
sunt geminae somni portae pro somniorum . 
est autem 
in hoc loco Homerum secutus , hoc tantum differt , quod ille per 
utramque portam somnia exire dicit , hic umbras veras per corneam , 
per quas umbras somnia indicat vera . 
et poetice apertus est sensus : 
vult autem intellegi falsa esse omnia quae dixit . 
physiologia vero 
hoc habet : per portam corneam oculi significantur , qui et cornei 
sunt coloris et duriores ceteris membris : nam frigus non sentiunt , 
sicut et Cicero dicit in libris de deorum natura . 
per eburneam vero 
portam os significatur a dentibus . 
et scimus quia quae loquimur 
falsa esse possunt , ea vero quae videmus sine dubio vera sunt . 
ideo Aeneas per eburneam emittitur portam . 
est et alter sensus : 
Somnum novimus cum cornu pingi . 
et qui de somniis scripserunt 
dicunt ea quae secundum fortunam et personae possibilitatem videntur 
habere effectum . 
et haec vicina sunt cornu : unde cornea vera 
fingitur porta . 
ea vero quae supra fortunam sunt et habent nimium 
ornatum vanamque iactantiam dicunt falsa esse : unde eburnea , 
quasi ornatior porta , fingitur falsa . 
insomnia id est somnia . 
secat tenet : unde et sectas dicimus ab eo quod propositum 
tenent . 
ad caietae portum a persona poetae prolepsis : nam 
Caieta nondum dicebatur . 
SERVII GRAMMATICI 
IN VERGILII AENEIDOS LIBRVM SEPTIMVM 
COMMENTARIVS . 
Ut et in principio diximus , in duas partes hoc opus divisum 
est : nam primi sex ad imaginem Odyssiae dicti sunt , quos 
personarum et adlocutionum varietate constat esse graviores , hi 
autem sex qui sequuntur ad imaginem Iliados dicti sunt , qui in 
negotiis validiores sunt : nam et ipse hoc dicit maius opus 
moveo . 
et re vera tragicum opus est , ubi tantum bella tractantur . 
tu quoque sicut Misenus , Palinurus etiam . 
nostris hoc 
est Italicis , ut non eadem arboribus pendet vindemia nostris , 
non , ut Donatus ait , in comparationem oceani navigabilibus . 
aeneia 
nutrix hanc alii Aeneae , alii Creusae , alii Ascanii nutricem volunt . 
lectum tamen est in philologis in hoc loco classem Troianorum 
casu concrematam , unde Caieta dicta est , a)po\ tou= kai/ein . 
servat tenet , possidet , ut servantem ripas alta non 
vidit in herba . 
hesperia in magna 'magna' propter Hispaniae 
discretionem . 
si qua est ea gloria secundum Epicureos . 
bene autem 
interest funeri postquam ab inferis rediit , sicut interfuit antequam 
descenderet , ut medium actum ostenderet . 
quierunt Hebrus 'quierant' legit . 
tendit iter velis quia prout vela extensa fuerint , ita 
etiam cursus extenditur , in quo navis est iter . 
multi dicunt inproprie 
dictum quod ait 'tendit iter velis' , multi nimium proprie . 
constat 
tamen secundum illud dictum quod ait supra flecte 
viam velis . 
aliud est velis iter tendere , aliud per vela iter . 
quod 
si dicimus , bene procedit et 'tende viam velis' , ut in ipsis velis 
ratio sit viae . 
adspirant avrae in noctem quia , ut diximus , 
temporum mutatione ventus vel minuitur vel augetur . 
'in noctem' 
autem circa noctem . 
et quotiens tempus exprimitur , accusativum 
regit ista praepositio . 
luna negat litotes figura ; 
nam dicit 'large praestat' , ut 
munera nec sperno . 
tremulo sub lumine ita enim 
mobilitas aquae facit videri . 
circaeae raduntur litora terrae ut diximus supra , 
mons iste antehac insula fuit ; 
paludibus enim a continenti 
segregabatur , quas exclusit limus de Albanis montibus per 
paludes Pomptinas fluens . 
et dicebatur Aeaeus ab horrore transeuntium , 
quod homines mutabantur in feras . 
in hoc summo oppidum 
fuit , quod et Circeium dictum est et Circei ; 
nam utrumque 
Livius dicit . 
dives non addidit cuius rei , cum soleat , ut dives 
equum , dives pictai vestis et auri . 
inaccessos inaccessibiles , 
inaccedendos , non ad quos nullus accessit ; 
nam Vlixes illuc venit . 
ergo 'inaccessos' ad quos nullus debeat accedere , ut aut inlaudati 
nescit Busiridis aras , hoc est inlaudabilis , nam ab Isocrate constat 
esse laudatum . 
resonat cantu resonare facit . 
superbis aut altis , aut 
nobilibus propter antiquam oppidi magnitudinem . 
odoratam pro 'odoriferam' . 
hoc autem ideo , quia usus 
olei apud maiores non fuit , praecipue in Italia . 
arguto pectine garrulo , stridulo , sonanti , ut forte sub 
arguta consederat ilice Daphnis . 
percurrens pectine telas 
aut manu percurrens ; 
aut ictu pectinis , ut videmus ; 
aut quia 
apud maiores stantes texebant , ut hodie linteones videmus . 
est 
autem Homeri , qui ait i(sto\n e)poixome/nh . 
gemitus iraeque gemitus irascentium leonum , e(\n dia\ duoi=n . 
sera sub nocte quasi eo tempore , quo naturali libertate 
uti consueverunt . 
'sub sera nocte' per noctem seram . 
rudentum 
naturaliter 'ru' longa est : Persius findor ut Arcadiae 
pecuaria rudere dicas . 
systolen ergo fecit . 
ruditus autem proprie 
est clamor asinorum , sicut grunnitus porcorum , ranarum coax : 
quae nomina a sono vocis constat esse composita . 
praesepibus caveis , ubi aluntur : non enim re vera praesepia 
habent . 
dea saeva aut per se , aut herbis potentibus saeva . 
Circe 
autem ideo Solis fingitur filia , quia clarissima meretrix fuit , et nihil 
est sole clarius . 
haec libidine sua et blandimentis homines in ferinam 
vitam ab humana deducebat , ut libidini et voluptatibus operam 
darent : unde datus est locus fabulae . 
aperte Horatius sub domina 
meretrice fuisset turpis et excors . 
in vultus ac terga ferarum corrumpebatur enim in 
illis sensus : animus namque idem manebat . 
pii paterentur troes ergo impii qui pertulerunt : impii 
autem propter occisa Solis armenta . 
neptunus ventis implevit vela secundis physice locutus 
est : motu enim aquae ventus creatur , ut videmus in bombis 
organorum . 
praeter vada fervida periculosa navigantibus . 
et est 
tmesis . 
in roseis fulgebat lutea bigis 'lutea' est crocei coloris , 
ut croceo mutabit vellera luto : unde multi iungunt 'inroseis' , 
id est non roseis , quasi non rubicundis , ne sit contrarium . 
tamen 
secundum Homerum dictum est , qui interdum r(ododa/ktulon , id est 
rosei coloris digitos habentem , interdum kroko/peplon dicit Auroram , 
id est crocei coloris veste circumdatam . 
cum venti posvere cum ortu diei quievere : 'posuere' enim 
quievere est , sicut contra 'ferre' flare dicimus , ut fieret 
vento mora nequa ferenti , id est flanti . 
omnisque repente 
resedit flatus 'omnis' , id est et qui ripae est flatus , et qui pelagi , 
qui altanus vocatur . 
tonsae remi dicti a decutiendis fluctibus , sicut tonsores 
a tondendis et decutiendis capillis . 
lucum prospicit in quo erat fluminis numen : diximus enim 
numquam sine religione esse lucum a Vergilio positum . 
hunc inter per hunc : Terentius dum rus eo , coepi egomet 
mecum inter vias . 
est autem crebra Frontonis elocutio . 
amoeno umbroso , silvis circumdato . 
flavus arena epitheton proprium . 
et sciendum exitum 
Tiberini fluminis naturalem non esse nisi circa Ostiam , ubi prima 
Aeneas castra constituit : nam aliter non procedit quod ait 
murorum in parte sinistra opposuere aciem : nam dextera 
cingitur amni . 
postea enim in Laurolavinio castra fecit ingentia , 
quorum vestigia adhuc videntur . 
adsvetae ripis volucres bono compendio usus est . 
aethera mulcebant oblectabant , lenibant . 
corporalia enim 
sunt elementa , ut diximus supra ; 
non enim mulcetur nisi 
quod corporale est . 
supra ait totamque infusa per 
artus . 
nunc age hinc est sequentis operis initium : ante dicta 
enim ex superioribus pendent . 
sane erato vel pro Calliope , vel 
pro qualicumque musa posuit . 
tempora rerum quia , ut diximus 
supra , secundum Lucretium tempora nisi ex rebus colligantur , 
per se nulla sunt . 
Latio antiquo quia duo sunt , vetus et novum , sicut et 
in iure lectum est . 
exordia pugnae id est cervi interitum . 
actos aut collectos , aut re vera compulsos : quod est veri 
simile propter illud 'longa placidas in pace regebat' . 
totamque sub arma coactam collectam , ut Tityre coge 
pecus . 
'totam' autem u(perbolikw=s dixit . 
hunc favno et nympha genitum lavrente marica quidam 
deus est Fatuclus . 
huius uxor est Fatua . 
idem Faunus et 
eadem Fauna . 
dicti autem sunt Faunus et Fauna a vaticinando , id 
est fando , unde et fatuos dicimus inconsiderate loquentes . 
ergo 
Faunae et Fatuae nomen quasi asperum fugit poeta , et Maricam 
dixit fuisse uxorem Fauni . 
est autem Marica dea litoris Minturnensium 
iuxta Lirin fluvium : Horatius et innantem Maricae litoribus 
tenuisse Lirin . 
quod si voluerimus accipere uxorem Fauni 
Maricam , non procedit : dii enim topici , id est locales , ad alias 
regiones non transeunt . 
sed potest dictum esse per poeticam licentiam 
'Laurente Marica' , cum sit Minturnensis . 
dicunt alii per Maricam 
Venerem intellegi debere , cuius fuit sacellum iuxta Maricam , 
in quo erat scriptum *p*o*n*t*i*h *a*f*r*o*d*i*t*h . 
sane Hesiodus Latinum 
Circes et Vlixis filium dicit , quod et Vergilius tangit dicendo 
Solis avi specimen . 
sed quia temporum ratio non procedit , 
illud accipiendum est Hygini , qui ait Latinos plures fuisse , ut intellegamus 
poetam abuti , ut solet , nominum similitudine . 
accipimus propter varias opiniones hoc adiecit , ut Sallustius 
urbem Romam , sicuti ego accepi , condidere atque 
habuere initio Troiani . 
vltimus auctor primus , ut 'supremum' summum dicimus : 
pro supreme Iuppiter . 
primaque oriens erepta ivventa est per transitum tangit 
historiam . 
Amata enim duos filios , voluntate patris Aeneae 
spondentes Laviniam sororem , factione interemit : unde et 'erepta' 
dixit , quasi per vim . 
hos alii caecatos a matre tradunt , postquam 
amisso Turno Lavinia Aeneae iuncta est. 'fato' autem dicit voluntate : 
nam dii id fantur quod sentiunt , non ut homines , de quibus 
lectum est aliud clausum in pectore , aliud in lingua promptum 
habere . 
iam matura viro iam plenis nubilis annis non est iteratum , 
sed secundum ius dictum , in quo et ex annorum ratione et 
ex habitu corporis aetas comprobatur . 
primum ergo ad habitum , 
secundum ad annos pertinet . 
Latio Latium pars est Ausoniae : unde dixit primo quod 
minus est , sic intulit 'totaque Ausonia' . 
petit ante alios pulcherrimus aut 'ante alios petit' , 
aut 'pulcherrimus ante alios' . 
miro amore nova intemperantia . 
sed variis propter apes , incendium , oraculum Fauni . 
portenta signa quae sunt media , a portendendo : nam et bona et 
mala sunt portenta . 
lavrus erat Latinus post mortem fratris Lavini cum 
Lavinum amplificaret , ab inventa lauro Laurolavinium id appellavit . 
in penetralibus penetrale est omnis interior pars domus , 
licet sit intecta : unde laurum in penetralibus fuisse non mirum est . 
metu religione , quae nascitur per timorem . 
primas cum conderet arces 'primas' circa laurum scilicet : 
nam iam civitas fuerat . 
trans aethera aetherem pro aere posuit . 
obsedere apicem verbum oppugnationis est 'obsedere' , 
quo usus est signate propter bellum futurum . 
per mutva invicem : 
et est absolutum . 
Melissus qui de apibus scripsit , ait duobus 
pedibus se tenent et duobus alias sustinent . 
vates divinus : per quam autem artem non dixit , nec nomen 
eius ; 
sed datur intellegi coniecturis eum quibusdam futura dixisse . 
partes petere agmen easdem intellegimus ab infero 
mari apes venisse , unde et Troiani . 
'partes' autem 'easdem' summitates 
rerum petere dicit , sicut apes apicem lauri , per quam advenarum 
victoria enuntiatur . 
castis piis . 
et sciendum Latinum sacrificasse iuxta stante 
Lavinia . 
nefas absoluta parenthesis . 
et est hypallage 'comprendere 
crinibus ignem' , cum ignis crines comprehendat . 
fumida in fumo est causa lacrimarum et belli . 
vulcanum spargere incendium belli significat . 
his autem 
duobus hoc ab augurio distat Ascanii , fumo et aspersione flammarum . 
favni Faunus a)po\ th=s fwnh=s dictus , quod voce , non signis 
ostendit futura . 
lucosque pro in lucis . 
sub albunea in Albunea . 
alta quia est in Tiburtinis 
altissimis montibus . 
et Albunea dicta est ab aquae qualitate , quae 
in illo fonte est : unde etiam nonnulli ipsam Leucotheam volunt . 
sciendum sane unum nomen esse fontis et silvae . 
sacro fonte nullus enim fons non sacer . 
mephitin 
mephitis proprie est terrae putor , qui de aquis nascitur sulphuratis , 
et est in nemoribus gravior ex densitate silvarum . 
alii Mephitin 
deum volunt Leucotheae conexum , sicut est Veneri Adonis , Dianae 
Virbius . 
alii Mephitin Iunonem volunt , quam aerem esse constat . 
novimus autem putorem non nisi ex corruptione aeris nasci , sicut 
etiam bonum odorem de aere incorrupto , ut sit Mephitis dea odoris 
gravissimi , id est grave olentis . 
hinc italae gentes commendatio oraculi ipsius . 
oenotria 
tellus proprie Sabinorum tractus . 
sub nocte silenti per noctem silentem . 
incubvit incubare dicuntur proprie hi qui dormiunt ad 
accipienda responsa : unde est ille incubat Iovi , id est dormit in 
Capitolio , ut responsa possit accipere . 
varias avdit voces scilicet propter multa simulacra . 
frvitur pascitur : quod de rebus tantum bonis dicimus . 
acheronta adfatur avernis potestates quae sunt in 
Acheronte , ad quem per Avernum venitur . 
hoc autem ideo , quia 
Faunus infernus dicitur deus : et congrue ; 
nam nihil est terra inferius , 
in qua habitat . 
hinc est quod eum Horatius inducit nocentem , 
dicens lenis incedas abeasque parvis aequus alumnis . 
pater ipse aut honoris est , aut pater Laviniae . 
centum aut pro qualitate fortunae , unde et 'rite' dixit : 
aut finitum pro infinito posuit . 
tergo pro tergoribus , id est coriis . 
thalamis nev crede paratis propter Turnum . 
venient melius 'veniunt' , ut iam eos venire significet . 
generi plurali usus est pro singulari . 
a stirpe stirpem cum de genere et prosapie dicimus , tantum 
femininum est , cum de arbore , et masculini generis et feminini 
invenitur , ut sed stirpem Teucri nullo discrimine 
sacrum , contra Horatius stirpesque raptas et pecus et domos . 
sub pedibus sub imperio suo ac potestate . 
monitusque alibi monita dixit , ut Carmentis 
nymphae monita et deus auctor Apollo . 
non ipse svo premit ore Latinus quo a se repelleret 
generos . 
sed circum late volitans tmesis est 'circum' 'volitans' . 
adorea liba ador proprie est genus farris , liba autem 
sunt placentae de farre , melle et oleo , sacris aptae . 
subiciunt epulis subponunt in epularum locum . 
ille 
qui per harpyiam vaticinatus est , ut quae Phoebo pater 
omnipotens . 
et cereale solum solum dicitur omne quod aliquid 
sustinet , unde de mari supra ait subtrahiturque solum . 
sic nunc panicias mensas , id est epularum sustentaculum , solum 
vocavit . 
forte aliis abundat 'forte' . 
fatalis crusti ad negotium respexit Aeneae , cui hic 
erat finis laborum . 
'crustum' autem et 'crusta' . 
neutraliter dicimus 
de his quae comedi possunt : Horatius ut pueris olim dant crustula 
blandi doctores , Iuvenalis nos colaphum incutimus 
lambenti crustula servo . 
feminino autem genere fragmenta 
dicimus , quae comesse non possumus , ut concrescunt 
subitae currenti in flumine crustae . 
quadris aut mensis : 
et est antonomasia , nam supra 'orbem' dixit : aut 'quadris' fragmentis 
accipimus , ut Iuvenalis ut bona summa putes 
aliena vivere quadra . 
adludens aut vacat 'ad' , et ludentem significat : aut 
certe 'adludens' ad responsi fidem verba componens . 
laborum 
finem scilicet maritimorum : nam in terra multa passurus est , ut 
ait sibylla sed terrae graviora manent . 
primamque loquentis ab ore eripvit pater hoc est , 
adhuc loquente Ascanio primus pater intellexit famem , quam fata 
praedixerant . 
numine pressit id est oraculi fide ab Heleno et Anchisa 
praedicti . 
'pressit' autem vocem Ascanii , quo posset ipse numina 
deprecari . 
fatis mihi debita bona periphrasis est , ne 'fatalis' 
diceret , quod est medium : et in precibus nihil esse ambiguum debet . 
o fidi Aeneae scilicet , non Troiae , quam nequivere servare . 
hic domus aut familia , ut da propriam Thymbraee 
domum : aut ordo est , hic est patria , hic domus ; 
ante enim 
patria est , sic domus . 
accisis undique consumptis . 
et hoc est apud nos 'ac' , 
quod apud Graecos a)m . 
hinc est amsancti valles , id est 
undique sancti . 
haec erat illa fames ac si diceret : hoc fuerat timendum 
periculum , quod pericula determinat . 
habeant habitent ; 
hoc enim frequentativum est ab eo 
quod est habeo . 
ubi moenia gentis Laurolavinium significat . 
nunc pateras libate iovi ab eo quod continet id quod 
continetur . 
Anchisen genitorem bene Iovem et Anchisen , qui causa 
oraculi fuerunt . 
reponite mensis aut timore verborum Ascanii 
interrupta renovate : aut 'reponite' frequenter ponite , id est crebro 
bibite . 
tempora ramo implicat diebus enim festis ita epulabantur , 
id est coronati . 
genivmque loci Apollinem vult intellegi : in tutela enim 
eius tota fuerat regio , ut quam pater inventam primas 
cum conderet arces , ipse ferebatur Phoebo sacrasse Latinus . 
aliter iniquum est si , cum omnes invocet , Apollinem praetermittat , 
praesertim cum Helenus dixerit aderitque vocatus 
Apollo . 
primamque deorum quia ipsa est mater deorum . 
nymphasque et adhuc ignota precatur flumina bonum 
ordinem sequitur : sic alibi nymphae , Laurentes nymphae , 
genus amnibus unde est . 
noctem noctisque orientia signa quae noctem sequuntur , 
ut nymphas flumina : invocat enim sibi coniuncta . 
phrygiamque ex ordine matrem aut 'contigue' , quia 
Idaeum dixerat Iovem : aut certe 'rite' , id est more sollemni . 
duplices duos . 
caelo autem Venerem , erebo Anchisen . 
caelo clarus ab alto in serenitate , quod est augurii ; 
nam in nubibus causa est . 
radiis et auro radiis aureis . 
ardentem nubem alii 
fulmen nubem ardentem dicunt , ut Lucanus atque ardens 
aere solo (10.503) , quos hoc loco secutus est . 
alii fulmen dicunt aeris 
scissione ardentem rimam , quos alibi sequitur dicens 
ignea rima micans percurrit lumine nimbos . 
certatim instavrant epulas hoc est 'et vina 
reponite mensis' . 
vina coronant pro 'pateras' . 
magno autem omine 
caelesti dicit : alibi nam te maioribus ire per altum 
auspiciis manifesta fides . 
haec fontis stagna numici ista iam ab incolis discuntur . 
quod autem ait 'stagna' verum est : nam Numicus ingens ante 
fluvius fuit , in quo repertum est cadaver Aeneae et consecratum . 
post paulatim decrescens in fontem redactus est , qui et ipse siccatus 
est sacris interceptus : Vestae enim libari non nisi de hoc fluvio 
licebat . 
ordine ab omni ex omni qualitate dignitatum : quod apud 
Romanos in legatione mittenda hodieque servatur . 
avgusta ad moenia augurio consecrata . 
hinc paulo post 
illud est 'tectum augustum , ingens' . 
et nisi in augusto loco 
consilium senatus habere non poterat : unde templum Vestae non 
fuit augurio consecratum , ne illuc conveniret senatus , ubi erant 
virgines ; 
nam haec fuerat regia Numae Pompilii : ad atrium autem 
Vestae conveniebat , quod a templo remotum fuerat . 
fossa sulco . 
et sunt ista reciproca ; 
nam et sulcum ponit 
pro fossa , ut ausim vel tenui vitem committere sulco , id 
est fossa . 
moliturque locum praeparat . 
primasque in litore 
sedes ideo 'primas' , quia imperium Lavinium translaturus est . 
et 
sciendum civitatem , quam primo fecit Aeneas , Troiam dictam secundum 
Catonem et Livium : quod et ipse dicit nec te 
Troia capit . 
castrorum in morem brevem scilicet . 
pinnis atque 
aggere muro , in quo pinnae sunt . 
et est synecdoche . 
'aggere' 
autem fossa . 
iamque iter emensi turres et t. l. hypermetrus versus . 
muroque subibant alibi per accusativum , ut 
Aeneae subiit mucronem ipsumque morantem sustinuit . 
et 
hoc secundum naturam est , nam 'it sub mucronem' dicimus : per 
dativum enim figuratum est . 
pueri et primaevo flore ivventus bene Romanae militiae 
exprimit morem ; 
nam post pubertatem armis exercebantur et 
sexto decimo anno militabant , quo etiam solo sub custodibus agebant . 
nec est contrarium longa populos in pace regebat : 
nam licet in pace essent , exercitium tamen vigebat armorum . 
domitantque in pulvere currus equos sub curribus 
domitant . 
acres arcus fortes . 
et est kata/xrhsis : nam acrimonia 
mentis est . 
lenta mollia . 
ictu iaculatione . 
ingentes ex stupore nuntii laus ostenditur Troianorum . 
et bene novitatis ostendit opinionem : ingentes enim esse quos primum 
videmus opinamur . 
reportat aut 're' vacat , aut 're' pro 
'ad' posuit , ut sit 'adportat' . 
intra tecta vocari dissentit hoc loco a Romana consuetudine . 
nam legati si quando incogniti venire nuntiarentur , primo 
quid vellent ab exploratoribus requirebatur , post ad eos egrediebantur 
magistratus minores , et tunc demum senatus ab eis extra urbem 
postulata noscebat , et ita si visum fuisset , in urbem admittebantur . 
sed hoc Vergilius non sine ratione praetermisit : Latinum namque 
memorem vult esse responsi et avidum satis ad externos videndos , 
per quos ei promittebatur felicitas . 
solio medius consedit ut supra diximus , solium 
est veluti armarium de uno ligno factum ad regum tutelam , secundum 
alios a soliditate dictum , secundum Asprum per antistichon , 
[quod solum id est unum capit] quasi sodium a sedendo : nam et sella 
quasi sedda dicta est . 
tectum avgustum ingens domum , quam in Palatio diximus 
ab Augusto factam , per transitum laudat : quam 
quasi in Laurolavinio vult fuisse . 
horrendum venerandum , non quod horrori sit . 
hic sceptra accipere hoc in Palatio fiebat . 
curia templum quia , ut diximus , curia non erat 
nisi in augurato loco . 
ariete caeso hoc sacrificium in ianua Palatii fiebat festis 
diebus . 
perpetvis mensis longis , ad ordinem exaequatis sedentum : 
maiores enim nostri sedentes epulabantur . 
quem morem a 
Laconibus habuerunt et Cretensibus , ut Varro docet in libris de 
gente populi Romani , in quibus dicit quid a quaque traxerint gente 
per imitationem . 
ex ordine prout sibi successerant . 
[sane intellegendum 
est , ita ut nati fuerant , sic eorum imagines fuisse compositas.] 
e cedro quod lignum non facile vetustate consumitur . 
[hoc genus ligni tineam nescit corruptionemque ex antiquitate non 
sentit.] unde est cedria , quae chartam reservat : hinc est illud et 
cedro digna locuti . 
[aut cedria perunctae , quoniam ligna custodit 
ac conservat.] 
vitisator non inventor vitis , sed qui vitis genus demonstravit 
Italis populis . 
sub imagine falcem aut statuae exprimit 
gestum , ut dicat : ita tenebat falcem , ut eam sub vultu haberet : aut 
'sub imagine' sub theca dicit , quae similis falcis est . 
saturnusque senex antiqui reges nomina sibi plerumque 
vindicabant deorum . 
ergo Saturnus rex fuit Italiae : nam et supra 
ait 'veterum effigies ex ordine avorum' et infert 'aliique ab origine 
reges' . 
hinc est quod apud Cretam esse dicitur Iovis sepulcrum . 
Gabalus etiam , Romanus imperator , Solem se dici voluit : nam Heliogabalus 
dictus est . 
ab origine pro 'Aboriginum reges' , sed est metro prohibitus . 
pugnando vulnera passi pugnando scilicet quasi reges . 
sacris in postibus ubi spolia consecrabantur . 
captivi pro 'captivorum' : nota figura est . 
cristae hoc est galeae : a parte totum posuit . 
ereptaque rostra carinis bene de omni genere proeliorum 
spolia illic fuisse demonstrat . 
quirinali litvo lituus est incurvum augurum baculum , 
quo utebantur ad designanda caeli spatia , nam manu non licebat . 
Quirinalem autem ex persona sua dixit , qualem postea Quirinus 
habuit : nam tunc adhuc non fuerat Romulus . 
[vel lituum id est 
regium baculum , in quo potestas esset dirimendarum litium.] 
succinctus trabea toga est augurum de cocco et purpura . 
ancile scutum breve . 
regnante Numa caelo huius modi 
scutum lapsum est , et data responsa sunt , illic fore summam imperii , 
ubi illud esset . 
quod ne aliquando hostis agnosceret , per 
Mamurium fabrum multa similia fecerunt : cui et diem consecrarunt , 
quo pellem virgis feriunt ad artis similitudinem . 
dicimus autem 
'hoc ancile' et 'haec ancilia' , 'anciliorum' vero usurpavit Horatius 
dicens anciliorum et nominis et togae oblitus . 
septem fuerunt 
pignora , quae imperium Romanum tenent : †aius matris deum , quadriga 
fictilis Veientanorum , cineres Orestis , sceptrum Priami , velum Ilionae , 
palladium , ancilia . 
avrea conivnx nam aliter versus non stat . 
et 'aurea' 
per ironiam dixit , ut egregia interea coniunx : 'coniunx' 
vero non quae erat , sed quae esse cupiebat , ut 
quos ego sim totiens iam dedignata maritos . 
fabula autem 
talis est . 
Picum amavit Pomona , pomorum dea , et eius volentis 
est sortita coniugium . 
postea Circe , cum eum amaret et sperneretur , 
irata eum in avem , picum Martium , convertit : nam altera est 
pica . 
hoc autem ideo fingitur , quia augur fuit et domi habuit picum , 
per quem futura noscebat : quod pontificales indicant libri . 
bene 
autem supra ei lituum dedit , quod est augurum proprium : nam 
ancile et trabea communia sunt cum Diali vel Martiali sacerdote . 
placido prior edidit ore bene 'placido' ; 
legatorum 
enim fuerat ut ipsi ante loquerentur : sic in secundo ultro 
flens ipse videbar . 
dicite dardanidae aut ex veste eos Troianos esse cognoscit , 
quae erat propria gentium singularum ; 
aut kata\ to\ siwpw/menon 
intellegimus famam , quae eos venire nuntiaverat , eandem etiam 
Troianos esse dixisse : unde infert 'auditique advertitis aequore cursum' . 
'Dardanidae' autem , ac si diceret 'o cognati' . 
<quid petitis . . . > 
sive errore viae sev tempestatibus 
acti duo quaerit : si voluntate venistis , quid petitis ? 
si necessitate , 
tempestas vos an error advexit ? 
vada caerula caerulum est viride cum nigro , ut est mare . 
qualia multa ad duo respexit , errorem et necessitatem . 
portuque sedetis ante enim pro portu erat illic exitus 
fluminis . 
ne fugite id est ne fugiatis , ne ignoretis . 
saturni gentem laus generis . 
sponte sva veterisque dei se more tenentem Xenocratis 
est hoc : qui cum primus philosophiae scolam aperuisset , cum 
antea in porticibus de philosophia tractaretur , et interrogatus esset , 
quid praestare posset discipulis suis , respondit , ut id voluntate faciant 
quod alii iure coguntur . 
veteris antiqui , ac si diceret , 
aurei saeculi imagine vivimus . 
fama est obscurior annis ac si diceret , nisi esset , iam 
vos sciretis . 
avruncos ita ferre senes apud veteres historiae hoc 
genus fuit , ut maiores natu ante acta posteris indicarent : quod hic 
indicat locus , Lucanus apertius , cum esset de Antaeo narraturus , 
ait cognita per multos docuit rudis incola patres (4.592) : 
quia adhuc nec annales erant nec historiae . 
Aurunci vero Italiae 
populi antiquissimi fuerunt . 
'ferre' autem quasi cum ostentatione 
iactare . 
dardanus Iuppiter cum Electra , Atlantis filia , Corythi 
regis Italiae uxore , concubuit . 
sed ex Iovis semine natus est Dardanus , 
ex Corythi Iasius . 
Dardanus profectus ad Phrygiam , Ilium 
condidit , Iasius vero Thraciam tenuit , ubi est Samos , quam Samothraciam 
nominavit : nam Iunonis alia est Samos insula . 
[quamquam 
civitas Thraciae , quae est in Cephallenia , Samo dicatur.] unde cum 
postea responsum esset antiquam exquirite matrem , 
et Aeneas Italiam peteret , profectus ad Thraciam est et Samothracas 
deos sustulit et pertulit secum propter originem matris : quod 
superius plenius dictum est . 
idaeas phrygiae penetravit 
ad urbes quia erat Ida et Cretae , addidit 'Phrygiae' ad 
discretionem . 
corythi oppidum et mons dicta a rege Corytho , ut putatur 
a quibusdam , patre Dardani , ibi sepulto . 
avget adiectione 
scilicet numinis sui . 
voce secutus plerumque enim consentimus et taciti . 
rex conciliatio ab honore , inde a genere . 
succedere terris ut succedoque oneri . 
nec sidus aspectus siderum : nam tempestatem supra 
dixit . 
nec est bis idem positum . 
urbem adferimur ad urbem ferimur . 
extremo veniens id est 'primo' : nam alias 'rediens' diceret , 
non 'veniens' . 
<iove> 
dardana pubes gavdet avo generis origine : nam 
avus non est Troianorum Iuppiter , sed Aeneae solius per Venerem . 
quanta per idaeos ad illud respondit 'auditique advertitis 
aequore cursum' , id est , haec non mirum te audisse , quae universus 
orbis agnovit . 
tempestas vis bellorum . 
actus conlisus . 
fatis per 
transitum et excusat Troianos et Graecorum laudem minuit . 
tellus extrema ut est Britanniae et omnium insularum 
oceani . 
refuso autem refluo , ut Lucanus indicat . 
et 
est hoc Homeri . 
et si quem extenta plagarum quattvor audierunt 
etiam illi qui separantur zona ea , quae est in medio quattuor , id 
est fervens . 
significat autem antipodas . 
iniqui intemperati vel ardentis . 
diluvio ex illo ex illa vastitate . 
alii hic distingunt et 
mutant sensum , ut sit : quos dirimit plaga solis ardentis ex quo 
mundus est constitutus , hoc est ex quo chaos esse desiit . 
tot 
pro 'multa' . 
dis sedem exigvam patriis pia et verecunda petitio . 
litusque rogamus innocvum non quod nulli noceat , sed quo vindicato 
nulli possit noceri . 
aliter serpentes innocuas dicimus . 
cunctis undamque avramque patentem ista enim communia 
sunt . 
indecores decus decoris facit , sicut 'pecus pecoris , nemus 
nemoris' 'o' in genetivo correptum est : omnia enim in 'us' exeuntia 
neutra in genetivo singulari paenultimam corripiunt , excepto 'pelagus' , 
quod Graecum est : unde et 'vulgeris' dicitur secundum regulam , 
licet de hoc nomine aliud auctoritati placuerit . 
decor vero 
decoris facit , paenultima in genetivo producta : omnia enim in 'or' 
exeuntia in genetivo producuntur , exceptis quinque 'arbor marmor 
memor inmemor aequor' . 
unde quaeritur 'indecores' a quo sit nominativo : 
ab eo quod est 'indecus' non potest venire , quia lectum 
non est et quia 'decus' neutrum regit genus , non masculinum . 
restat ut dicamus ab eo , quod est 'indecor' , venire 'indecores' , nam 
et lectum est . 
sed decor decoris facit producta paenultima , quam 
Vergilius corripuit . 
ergo aut systole est , aut certe dicimus huius 
nominis nominativum non inveniri , ut in multis nominibus fit : quod 
et melius est , nam systole sine exemplo fieri non debet . 
verecunde 
autem hoc dicit , sua coniunctione etiam ornari Italos . 
abolescet abolebitur . 
et usus est inchoativa forma , cum 
opus non esset . 
Troiam id est Troianos . 
fata per Aeneae ivro quae iam novit Latinus , oraculo 
scilicet Fauni , per quod audiit externi venient generi . 
sive fide sev quis bello est expertus et armis in 
his enim dextera comprobatur , fide et virtute . 
vittas quae religabantur ad ramum : alibi 
et vitta comptos voluit praetendere ramos . 
huc repetit scilicet Dardanus , id est Aeneas , qui et 
Dardanus , ut diximus , vocabatur . 
et bene 'repetit' , non 
'petit' , quasi ad sua . 
ingentibus Deliis , quae magna constat 
fuisse . 
fortunae parva prioris bene medium tenuit : nam ne 
laudare videretur , ait 'parva' , ne deformaret , nam durum est aliquid 
ab infelicibus accipere , ait 'fortunae prioris' . 
hoc pater Anchises auro libabat ad aras pateram 
significat . 
hoc priami gestamen erat diadema dicit : nam sceptrum 
paulo post dicturus est . 
sacerque tiaras pilleum Phrygium dicit . 
et sciendum 
'hic tiaras' per usurpationem dictum , nam 'haec tiara' dicitur : 
melius ergo Iuvenalis et Phrygia vestitur bucca tiara . 
obtutu tenet ora ordo est : Latinus defixa tenet ora 
et obtutu , id est intuitu solo haeret inmobilis . 
intentos volvens oculos cogitantis est gestus : sic de 
Boccho Sallustius vultu et oculis pariter atque animo variis . 
regem picta movet quippe regem . 
et hoc est 'labor 
Iliadum' . 
portendi porro tendi , praedici , significari . 
paribus avspiciis pari potestate . 
et tractum est ex comitiis , 
ut diximus supra . 
di nostra incepta secundent antiquo more locuturus 
de publicis rebus , id est de pace et nuptiis filiae , facit ante deorum 
commemorationem , sicut etiam in omnibus Catonis orationibus legimus . 
hinc est in divinatione Ciceronis si quid ex aliqua 
vetere oratione Iovem ego optimum maximum . 
ipse etiam 
Vergilius praefatus divos solio rex infit ab alto . 
avgurium propter ea quae dicta sunt supra . 
quod 
optas id est pax . 
nec sperno quia dixerat 'fortunae parva prioris' . 
et 
est litotes , id est libenter accipio . 
uber agri ubertas : alibi pecorique et vitibus almis 
aptius uber erit . 
et est maior petitione promissio : nam illi tantum 
litus petierant . 
pacis erit id est foederis : ab eo quod sequitur id quod 
praecedit . 
Tyranni Graece dixit , id est regis , nam apud eos tyranni 
et regis nulla discretio est : licet apud nos incubator imperii 
tyrannus dicatur . 
declinatur autem etiam haec tu/rannos . 
est mihi nata male multi arguunt Vergilium quod Latinum 
induxit ultro filiam pollicentem , nec oraculum considerantes , 
quia Italo dari penitus non poterat , nec Aeneae meritum , quem 
decebat rogari . 
nam antiquis semper mos fuit meliores generos 
rogare : sic Terentius hac fama inpulsus Chremes ultro ad me 
venit , unicam gnatam suam . 
Hesiodus etiam peri\ gunaikw=n 
inducit multas heroidas optasse nuptias virorum fortium . 
sortes modo abusive pro oraculis posuit ; 
nam ducuntur 
sortes , et hic a Fauno oraculum , non sortes acceperat . 
plurima 
caelo monstra sinunt aut per augmentum dixit : aut etiam alia 
visa intellegamus : nam duo non sunt plurima . 
hoc Latio restare canunt hoc Italiam manere significant : 
nam sic dicimus 'hoc mihi restat' , id est 'manet me illa res' . 
mens avgurat 'auguro' dicimus secundum Plinium , cum 
praesagio mentis futura colligimus , 'auguror' vero tunc , cum futura 
veris captamus auguriis . 
numero omni de trecentis . 
et perite ; 
nam in legione 
non nisi trecenti equites erant : quae tamen legio habebat sex milia 
virorum , per quod ostendit unam habuisse legionem Latinum : unde 
et alibi tercentum , scutati omnes , Volscente magistro . 
in praesepibus altis multa non propter se , sed propter 
aliud dicuntur : nam per praesepia alta equorum magnitudo monstratur , 
ut Homerus baqu/peplos *(ele/nh , id est longas per vestes . 
ordine pro meritis singulorum . 
tapetis tertio declinatur hoc nomen : 'tapetum tapeti' , 
ut 'templum templi' , unde est 'his tapetis' hoc loco : item 'hoc 
tapete huius tapetis' , ut 'sedile sedilis' , unde est qui forte 
tapetibus altis exstructus . 
declinatur et Graece o( ta/phs tou= 
ta/phtos , unde est pulchrosque tapetas tou\s ta/phtas . 
demissa monilia pendent suspendenda pronuntiatio est , 
et ambitus maior est : nam monilia non nisi hominum dicimus , 
quae nunc ad laudem pro phaleris posuit . 
patri quos daedala circe ingeniosa . 
et hoc fingit eam 
fecisse . 
tractum autem est de Homero , qui tales equos habuisse 
inducit Anchisen . 
et bene est compositum ad illud quod supra ait 
'Troiaeve opulentia derit' , ut Troianis nihil de prisca rerum 
copia deesse videatur . 
gente autem de equis abusive dixit quod 
est hominum proprium . 
nothos materno ignobiles genere . 
est autem nomen hoc 
Graecum , nam latine quemadmodum dicatur non est . 
dictis donisque Latini equis et pacis nuptiarumque 
promissione . 
inachiis sese referebat ab argis bene 'Inachiis' ; 
non 
enim una est Argos . 
fuit enim et in Italia , quam Diomedes condidit , 
quae primo Argi , post Argyrippa , post Arpi dicta est . 
fuit 
et in Thessalia : Lucanus ubi nobile quondam nunc 
super Argos arant (6.355) . 
fuit et haud longe ab Athenis , quod a siti 
Argos dipsion dictum est . 
apud quos erat magna societas inter eos 
qui uno puteo utebantur : unde et fratrias dixerunt a)po\ tou= fre/atos , 
id est a puteo , quas tribus vocamus . 
et notandum quod , ubi bonus 
sequitur eventus Troianos , Iuno removetur : et congrue , quasi numen 
inimicum , quod praesens posset nocere . 
avrasque invecta tenebat per elementum suum ibat . 
abusque 'abusque' et 'adusque' usurpative dicimus : praepositio 
enim nec adverbio iungitur nec praepositioni , 'usque' autem 
aut praepositio est aut adverbium . 
iam fidere terrae per dativum iungendum , aliter non 
procedit , ut et fidere nocti . 
stetit quod solet esse cogitantum . 
fatis hoc est voluntatibus . 
capti potvere capi cum felle dictum est : nam si hoc 
removeas , erit oxymorum . 
dicit autem omnia quae contigerunt , 
non videri contigisse , quia non obfuerunt . 
'capti' autem 'capi' sic 
dixit , ut et Cicero ut in uberrima Siciliae parte Siciliam 
quaereremus . 
at credo mea numina tandem id est nec fatigata destiti , 
nec satiata requievi . 
patria excussos satis signate locutus est . 
me opponere ponto plus est , quam si diceret tempestates . 
'me' autem per physiologiam imbres , tonitrua , tempestates . 
aut scylla mihi bene 'mihi' , ac si diceret : etiam quae 
per suam naturam solent nocere , me rogante minime obfuerunt . 
conduntur thybridis alveo 'condi' proprie dicuntur 
qui sibi statuunt civitatem . 
'conduntur' ergo sedem stabilem locant : 
Sallustius peste conditos orbis terrarum . 
et sunt propria verba , 
quae nulla ratione mutantur , ut sacerdotes creari , virgines capi 
dicimus . 
pelagi propter illud sed terrae graviora 
manent . 
mars perdere gentem bene belli et vastationis quaerit 
exempla in rebus huius modi , sicut in primo naufragii . 
Pirithous , Lapitharum rex , cum uxorem duceret , vicinos populos 
Centauros , etiam sibi cognatos , et deos omnes excepto Marte , ad 
convivium convocavit : unde iratum numen inmisit furorem , quo 
Centauri et Lapithae in bella venerunt . 
antiquam genitor calydona dianae Oeneus , Calydonis 
rex , de primitiis omnibus numinibus sacrificavit , excepta Diana : 
quae irata aprum inmisit , qui cuncta vastabat , donec a Meleagro 
occideretur . 
'concessit' autem ideo dixit , ut ostenderet minora numina , 
nisi impetraverint , nocere non posse : Statius de Venere infandum 
natae concessit honorem . 
quod scelus aut lapithis tantum aut calydone merente 
haec est vera lectio , sic et sensus procedit , ut uterque ablativus 
sit : nam si 'Calydona' legas , vitium erit nec sensus procedet . 
'scelus' autem pro poena posuit , ab eo quod praecedit id quod 
sequitur , ut et scelus expendisse merentem . 
quae potvi infelix id est nocens , irata , ut contra 
sis felix , id est propitia , ut etiam diximus supra . 
inplorare quod usquam est ac si diceret , etiam humilia . 
quod autem Iuno ubique alieno uti introducitur auxilio , physicum 
est : natura enim aeris per se nihil facit , nisi aliena coniunctione , 
ventorum scilicet , qui creant nubes et pluvias . 
atque moras tantis licet addere rebus ostendit deos 
retardare posse fata , non penitus tollere , ut decemque 
alios Priamum superesse per annos . 
quae autem dicit etiam 
a Creusa dicta sunt , ut regnumque et regia coniunx 
parta tibi . 
sanguine Troiano et rutvlo dotabere virgo ambitiosa 
execratio est . 
nec face tantum tantummodo . 
cisseis regina Hecuba filia secundum Euripidem Cissei , 
quem Ennius et Pacuvius et Vergilius sequuntur : nam Homerus 
Dymantis dicit . 
haec se facem parere vidit et Parin creavit , qui 
causa fuit incendii . 
ergo nunc hoc dicit , talis erit Veneri partus 
suus : nam sicut per Parin Troia iniuria consumpta est , sic per 
Aenean reliquiae Troianorum . 
conparatio autem iniuriosa : nam 
Veneri Hecubam , Parin Aeneae , Helenam Laviniae conparat . 
ivgales 
coniugales , matrimonio et sanguine conceptos . 
idem talis , similis . 
funestaeque iterum recidiva in pergama taedae sic 
taedae recidivae , ut Pergama . 
luctificam allecto Graecus accusativus est . 
huius autem 
declinationis tres tantum casus usurpamus , genetivum , ut Allectus , 
nominativum et accusativum , ut Allecto . 
odit et ipse pater pluton venerationis est 'pater' : 
nam furiae Acherontis et Noctis filiae sunt . 
his acvit verbis inritavit et instigavit eius insaniam . 
proprium aut tibi aptum : aut certe perpetuum , indefessum , 
usque ad finem perducendum . 
et sciendum ideo furiae nihil 
pro praemio dari , quia praestatur hoc ipsum furiae ut bella commoveat 
et ut dicatur defendisse Iunonem . 
infracta aut valde fracta : aut quae fuit antehac semper 
infracta , ut in XII . 
Turnus ut infractos adverso Marte 
Latinos defecisse videt . 
cedat fama loco vincatur : Cicero loco ille motus est , 
cum est ex urbe depulsus . 
ambire Latinum amplecti , circumretire . 
non ob ambitum dixit : nam 'ambio ad illum' dicimus , non 
'ambio illum' . 
tu potes unanimos a maiore ad minus . 
versare vertere . 
et usus est frequentativo ad vim augendam . 
tibi nomina mille facies , ut et sine nomine 
corpus . 
'mille' autem secundum Euripidem , in cuius tragoedia 
dicit furia , se non esse unius potestatis , sed se Fortunam , se Nemesin , 
se Fatum , se esse Necessitatem . 
ita dicit etiam Asper . 
fecundum concute pectus plenum pectus malitiae efficacia . 
compositam pacem quam supra Latinus dederat . 
crimina 
belli causas , ut crimen amor vestrum . 
exin statim , et est ordinis adverbium . 
gorgoneis autem 
pessimis , saevis , a Gorgone . 
tacitum pro tacite . 
bene autem obsedit , quasi quae 
insidiabatur . 
curaeque iraeque coquebant perverso ordine respondit ; 
nam ira in Troianos est , cura vero de nuptiis . 
et primo adventum 
Teucrorum dixerat . 
'coquebant' vero macerabant . 
hvic dea figura hyperbaton : namque talis est ordo : huic 
dea unum anguem in sinum conicit et usque ad intima subdit praecordia , 
quae sunt loca cordi vicina , quibus sensus percipitur . 
'anguem' 
autem iniecit partem sui , id est furoris . 
levia pulchra . 
attactu nullo sine morsu , sine sensu . 
fallitque 
furentem inicit furorem sine accipientis sensu . 
'furentem' autem 
ut furore teneatur ; 
nam nondum furebat . 
taenia vittae taenia est vittarum extremitas . 
vdo sublapsa veneno hypallage in sensu : venenum enim 
udum dixit , quod est de udo corpore ; 
namque serpentum uda sunt 
corpora , adeo ut qua eunt , viam umore designent . 
solito matrum de more locuta est nondum ad plenum 
furebat ; 
unde per muliebrem iracundiam mixta asperitate loquebatur , 
nam hoc est 'matrum de more' . 
nam paulo post vero furore quatietur . 
exulibusne datur propter dissuasionem signate loquitur , 
exules vocans eos qui propria regna repetebant . 
ducenda abducenda . 
praedo quasi piratam dicit hominem diu in mari morantem . 
at non sic phrygius legitur et 'an non sic' ; 
sed hoc 
absolutum est . 
si autem 'at' legeris , inceptiva particula est , ad 
ornatum solum pertinens : Horatius at o deorum quicquid in 
caelo regit terras et humanum genus . 
quid consanguineo filius enim est Veniliae , sororis 
Amatae . 
si gener externa petitur de gente Latinis de qualitate 
transit ad finem ; 
nam Turnum extraneum esse definire contendit 
per callidam argumentationem , dicens eum non subiacere 
imperio Latini , cum oraculum de Latinis omnibus caverit . 
postea 
etiam huic argumento alia subvenit argumentatione , Turnum Graecum 
esse ab Acrisio commemorans . 
per quod duas res agit latenter : 
nam dicendo originem considerandam , docet et Turnum Graecum 
esse ab Inacho et Acrisio , et Aenean Latinum a Dardano . 
premunt te ivssa urgent , in hoc compellunt . 
inachus acrisivsque patres Danae , Acrisii regis Argivorum 
filia , postquam est a Iove vitiata , pater eam intra arcam 
inclusam praecipitavit in mare . 
quae delata ad Italiam , inventa 
est a piscatore cum Perseo , quem illic enixa fuerat , et oblata regi , 
qui eam sibi fecit uxorem , cum qua etiam Ardeam condidit : a quibus 
Turnum vult originem ducere . 
sine more furit sine exemplo . 
an sine modo ? et hoc 
iam contra decus est regium . 
lymphata percussa furore Lympharum , 
sicut cerritos a Cerere dicimus . 
turbo Catullus 'hoc turben' dicit , ut 'hoc carmen , 
fulmen' . 
est autem 'hic turbo' , unde 'turbinis' facit : nam si 'turbonis' 
sit , erit a proprio nomine genetivus , ut Horatius Turbonis 
in armis . 
inpubesque manus aut multitudo puerorum : aut a parte 
totum posuit , ut pro manu puerum ipsum intellegas . 
simulato numine bacchi talem patiebatur furorem , ut 
speraret se Liberi sacra celebrare ; 
non enim ipsa simulabat , quod 
est sanorum : nam et paulo post dicturus est Allecto stimulis 
agit undique Bacchi . 
quo id est 'ut' . 
evhoe bacche vox bacchantum est . 
tibi sumere thyrsos sumebant . 
et sunt infiniti pro indicativis . 
pampineas hastas pampinis tectas . 
incinctae pellibus 
nebridum scilicet . 
pinum sustinet facem pineam , sicut in Liberalibus fiebat . 
natae turnique canit hymenaeos hic aperte expressit 
dementiam : nam cum consecraverit filiam Libero , hymenaeum canit 
eius ac Turni . 
hymenaeum autem nunc carmen nuptiale dixit . 
torvum pro 'torve' . 
io vox clamantis . 
et est tragicus 
sermo . 
piis animis id est maternis . 
crinales vittas quae solarum matronarum erant : nam 
meretricibus non dabantur . 
acvisse furores ut supra quam Iuno his acuit 
dictis . 
consilivmque omnemque domum vertisse Latini quod 
habuerat , ut filiam dando Aeneae bella removeret , quae significaverat 
fumus augurii . 
acrisioneis danae patronymicon est , non 'Acrisioneis 
colonis' : sola enim venerat , non cum colonis . 
praecipiti delata noto intra arcam , ut diximus supra . 
magnum tenet ardea nomen bene adlusit : nam Ardea 
quasi ardua dicta est , id est magna et nobilis , licet Hyginus in 
Italicis urbibus ab augurio avis ardeae dictam velit . 
illud namque 
Ovidii in metamorphoseos fabulosum est , incensam ab 
Hannibale Ardeam in hanc avem esse conversam . 
sciendum tamen 
ardeam avem kata\ a)nti/frasin dictam , quod brevitate pennarum 
altius non volat : Lucanus quodque ausa volare ardea 
sublimis pennae confisa natanti (5.553) . 
membra exvit bene 'exuit' : nam dii cum volunt videri , 
induunt se corporibus propter mortalium oculos ; 
nam incorporei sunt . 
albos cum vitta id est etiam vittas albas . 
ramum innectit olivae aut coronam accipit : aut ramum 
inligat vittis , quod aperte in octavo ostendit et vitta comptos 
voluit praetendere ramos . 
supra etiam praeferimus 
manibus vittas . 
ivnonis anus templique sacerdos ordo est , ut 'Iunonis 
templi anus sacerdos' . 
fusos patiere labores Probus de temporum conexione 
libellum composuit , in quo docet , quod cui debeat accommodari . 
ex 
quo intellegimus hanc quam fecit arduam esse conexionem : nam 
'patiere' futuri temporis est , 'fusos' vero participium est praeteritum . 
dicit autem : patieris ut tot tui labores fundantur in cassum , 
id est in irritum cadant ? 
incassum autem tractum est a cassibus , 
id est a retibus . 
transcribi tradi . 
sermo autem hic tractus est de pecunia , 
nam 'scribi' est dari : Horatius scribe decem a Nerio : non 
est satis : adde Cicutae : 'rescribi' vero reddi : Horatius dictantis 
quod tu numquam rescribere possis . 
quaeritur heres de iure traxit ut non generum , sed 
heredem diceret : nam per coemptionem facto matrimonio sibi invicem 
succedebant . 
Tyrrhenas i sterne acies ut i , sequere 
Italiam ventis . 
sane notum est bello multum potuisse Tyrrhenos 
et fuisse praecipue infestos Latinis , ut hi bellum adsidue 
ducunt cum gente Latina . 
haec adeo tibi me addit auctoritatem , quia scit anui 
credi difficile . 
'adeo' autem , valde scilicet iussit , ut adulescentem 
adeo nobilem . 
laetus alacer , festinus ; 
nam laetari non poterat qui 
perdebat uxorem : sic supra vela dabant laeti . 
flvmine 
pulchro ut supra hunc inter fluvio Tiberinus amoeno . 
caelestum vis magna ivbet aut per definitionem ipsa 
Iuno est vis deorum : aut per augmentum suasit primo per se , deinde 
per Iunonem , postremo per omnium vim deorum . 
turnum experiatur id est probet contra se , quem pro se 
probare non potuit . 
hic ivvenis vatem inridens caluit , quia iuvenis : Horatius 
non ego hoc ferrem calidus iuventa consule Planco . 
victa situ senectus temporis longinquitate , ex qua nascitur 
situs . 
verique effeta cassa veritatis . 
o mater inrisionis est , non honoris . 
falsa formidine bene 'falsa' , quia 'vatem' : namque eam 
defendebat a bellis si non aetas , saltem religio sacerdotii . 
exarsit in iras communis sermo habet 'ardeo illa re' , 
sed figuratius 'ardeo in illam rem' dicimus : et est specialis Cornelii 
elocutio . 
oranti non roganti , sed loquenti : unde etiam oratores 
dicimus . 
tremor occupat artus vicinitate scilicet furiae : nam 
tremor furoris est . 
tantaque se facies aperit semoto anili vultu , quem 
finxerat et quo se induerat : sic supra de Venere et vera 
incessu patuit dea . 
geminos erexit crinibus angves similes : nam omnes 
eam dicit erexisse , non duos . 
verberaque insonvit pro 'verberibus insonuit' , id est 
per verbera . 
rabido ore habitum futurae orationis ostendit . 
respice multi hic distingunt et superioribus iungunt , ut 
sit sensus : respice eam quam dicis falsa deludi formidine . 
ad 
haec adsum id est ad regum arma et ad bella . 
quomodo ergo 
dicis , quod superfluo his inserar rebus , ad quas veni ? 
alii 'respice ad 
haec' legunt , ut sit quasi demonstrantis 'respice , bella et letum gero' . 
facem ivveni coniecit satis considerate facem iuveni 
iniecit , quae cito et exardescit et desinit , supra vero Amatae serpentem 
iniecit , quod in mulieribus semper viget venenum . 
atro lumine atri luminis taedas , ut et pulchra 
faciat te prole parentem . 
'atro' autem 'lumine' furiali , inferno ; 
alias ratione caret . 
sub pectore ubi fellis locus est , id est iracundiae . 
fremit cum fremitu et clamore deposcit . 
bene autem 
'amens' , quia in toro requirebat . 
scelerata insania belli nihil enim tam insanum , quam 
desiderare id per quod possis perire . 
virgea de virgis facta , unde est flamma validior . 
costis autem lateribus . 
et bene antiquum respexit morem : nam 
ollas non suspendebant , sed positis circumcirca ignem adhibebant . 
furit intus aquai fumidus id est aquae amnis : nec 
inmerito ; 
nam potest esse et alterius rei amnis , ut fluvios videt 
ille cruoris . 
hanc autem diaeresin Tucca et Varius fecerunt : nam 
Vergilius sic reliquerat furit intus aquae amnis et exuberat 
amnis : quod satis asperum fuit . 
notandum quod in toto Vergilio 
non reperiuntur nisi quattuor diaereses , hoc loco , et in tertio , 
ut aulai medio libabant pocula Bacchi , et in VI . 
ut 
aurai simplicis ignem , et in IX . 
dives pictai vestis et 
auri . 
nec iam se capit unda melius quam si diceret 'nec iam 
vas undam capit' . 
ergo id est quia sic incensus est . 
polluta pace vel 
sua , vel Troianorum . 
indicit signate verbum bellicum posuit . 
in vota vocavit quia nuncupatis votis bella sumebant . 
hunc decus egregium formae movet Turni scilicet 
decus ; 
nam hoc dicit : alios pulchritudo Turni , alios nobilitas , alios 
virtus movebat ad bellum . 
nam hoc est 'animis audacibus implet' , 
id est fortibus , adfectione sui inicit omnibus magnanimitatem . 
quidam 
haec ad singulos , qui se in arma hortabantur , referri volunt . 
arte nova dolo . 
specvlata locum quo litore pronomen 
pro nomine ponitur , non pro nominibus : unde modo nove 
inter duo nomina unum pronomen posuit ; 
nam recte 'quo loco' 
diceret . 
et hoc semel tantum fecit . 
insidiis cursuque cursu agitabat : nam insidiis circumvenimus , 
non agitamus . 
canibus rabiem studium mutavit in rabiem . 
noto odore cervino , solent enim ita institui : Horatius 
venaticus ex quo cervinam catulus pellem latravit in aula . 
quae prima laborum cavsa fuit hoc est et primae 
revocabo exordia pugnae . 
animos agrestes plus est , quam si 'agrestium' diceret 
'animos' . 
cornibus ingens 'ingens' et ad praestantem formam 
pertinet et ad magnitudinem cornuum . 
Tyrrhidae pueri Tyrrhi filii . 
et ut diximus supra , 
adludit ad nomen : nam Tyrrhus dictus est pastor , apud quem 
Lavinia peperit . 
cui regia parent armenta magistrum hunc pecoris vult 
fuisse et saltuarium : nam hoc est 'et late custodia credita campi' . 
magister autem pecoris est ad quem omnia pertinent animalia : 
Cicero nominat hominem , quem magistrum pecoris esse 
dicebat . 
silvia bonum puellae rusticae nomen formavit . 
pectebatque ferum quadrupedem , ut in latus 
inque feri curvam compagibus alvum . 
manum patiens 'patiens illius rei' dicimus , unde apparet 
unum 'u' causa metri esse detractum . 
mensae erili nove dixit , 
nam erum non nisi dominum dicimus : nisi forte ideo dixit , quia 
dat ei humanum sensum ; 
nam ait paulo post imploranti 
similis . 
errabat silvis pascebatur , ut mille meae Siculis errant 
in montibus agnae . 
ipse id est sua sponte . 
secundo deflveret 'secundo' id est cum aqua , unde 
et 'adverso' dicimus contra aquam : nam ideo 'deflueret' dixit , et 
'secundo' ideo , quia cursus fluminis post natantem videtur . 
deus afvit Allecto deum dicit , sicut de Venere 
descendo ac ducente deo : nam ut diximus , numina 
utriusque sexus videntur ideo , quia incorporea sunt et quod volunt 
adsumunt corpus . 
hoc autem non aperte ponitur , sed in subauditione . 
erranti licet enim certum esset feritura , tamen bene 
'errantem' dixit , quia non usquequaque semper certus est ictus : 
Horatius nec semper feriet quodcumque minabitur arcus . 
perque ilia 'hoc ile' et 'haec ilia' facit : hinc et Iuvenalis 
vis frater ab ipsis ilibus ? nam quod Marullus 
mimographus dixit tu Hectorem imitaris : ab ilio numquam 
recedis , cum de guloso diceret , adlusit ad civitatis nomen ; 
nam 
'ab ili' debuit dicere . 
bene autem ea loca vulnerata dicit quae 
statim mortem adferre non possent , ut domum rediret et esset 
causa bellorum : nam si statim periret , aut ipse aut vulneris auctor 
laterent . 
silvia prima soror bene puellae dat doloris inpatientiam . 
duros conclamat agrestes aut qui semper duri sunt : 
aut 'duros' , qui cervi interitum non dolebant . 
pestis furia . 
torre 'hic torris' facit , ut 'hic fustis' . 
gravidi gravis , propter nodos scilicet . 
quadrifidam quae findi partes posset in quattuor . 
cuneis coactis satis signate 'coactis' dixit . 
exprimit autem antiquum 
morem , ut sed primi cuneis scindebant fissile lignum . 
de culmine summo bene 'culmine' , quia de tectis agrestium 
loquitur . 
tartaream aut terribilem , aut fortem secundum usum dixit . 
nemus locus haud longe ab Aricia , in quo lacus est , qui 
speculum Dianae dicitur . 
et notandum quia vocem eius paulatim 
facit procedere , quod locorum indicat commemoratio . 
triviae lacus hic est qui Dianae speculum dicitur . 
sulphvrea nar albus aqua in LX . 
Flaminiae est civitas 
Narnia in montibus posita , quibus subest Nar fluvius , qui Tiberino 
coniungitur . 
ideo autem dicit 'sulphurea Nar albus aqua' , quia dum 
currit , est sulphurei coloris , dum hauritur , albi . 
et Sabini lingua sua 
nar dicunt sulphur . 
ergo hunc fluvium ideo dicunt esse Nar appellatum , 
quod odore sulphureo nares contingat , sive quod in modum narium 
geminos habeat exitus. fontesque velini ultra Interamnam 
sunt . 
nam ut diximus , vox furiae paulatim processit . 
pressere ad pectora natos Statius pressitque Palaemona 
mater , item e contra nec natos ausae deponere 
matres . 
ad vocem bucinae , ut sensit et ad sonitum 
vocis vestigia torsit : nam quicumque sonus dici vox potest . 
avxilium castris effundit apertis id est ipsa in auxilium 
effunditur . 
direxere acies ordinarunt in latitudinem . 
praevstis 'prae' brevis fit propter sequentem vocalem : 
quod in una parte orationis factum tolerabile est , quia compositus 
est sermo . 
ferro ancipiti id est utrimque noxio . 
dicit autem aut 
gladios , aut bipennes . 
seges terra modo , ut quid faciat laetas segetes . 
per 
'atram' vero fertilem significat , ut ostenditur in georgicis . 
sole lacessita naturale enim est ut metallorum splendor 
plus fulgeat alia luce percussus . 
pavLatim sese tollit mare sic bella dicit surrexisse 
paulatim , sicut ventis flantibus sensim mare turgescit . 
hic ivvenis confundit nomina : nam et puerum et iuvenem 
nonnumquam indiscrete ponit Vergilius , ut hoc loco ; 
nam 
Almonem , quem modo iuvenem dicit , paulo post ait puerum , ut 
Almonem puerum . 
movet autem miserationem ab aetate 
cum dicit 'iuvenis' , a virtute dicendo 'primam ante aciem' ; 
movet 
a dignitate , ut 'natorum Tyrrhi fuerat qui maximus Almo' ; 
a vulneris 
etiam crudelitate cum dixit 'haesit sub gutture vulnus' . 
almo bene rustici nomen usurpavit a fluvio . 
haesit enim sub gutture vulnus id est sagitta , ut 
illum ardens infesto vulnere Pyrrhus insequitur . 
vdae vocis iter hoc est 'udum iter vocis' ; 
non enim vox uda est , 
sed per udam arteriarum labitur viam : unde in febrientibus deficit . 
corpora multa virum circa constrata sunt . 
et rhetorice 
viles trudit in medium , nobiles vero primo et ultimo commemorat 
loco . 
dum paci medium se offert nam quid senex bellis 
intererat ? 
olim ditissimus arvis secundum antiquum morem : Horatius 
dives antiquo censu . 
quina redibant armenta pro 'quinque' , sicut 'bina' . 
terram centum vertebat aratris duo dixit a Catone 
memorata , qui interrogatus qui esset paterfamilias , respondit eum , 
qui bene pascit et bene arat . 
aequo dum marte aperta contentione , bello manifesto ; 
sic enim dicimus . 
nam 'aequo' aequali non possumus accipere , cum 
soli interempti sint Itali . 
promissi dea facta potens honesta elocutio 'potens 
promissi' . 
promisisse autem eam per consensionem intellegimus : 
nam non promisit . 
imbvit initiavit . 
et bene 'sanguine' : nam potest bellum 
et a discordia vel a dissensione inchoare . 
et caeli convexa per avras Probus , Asper , Donatus 
dicunt , hoc loco 'per' bis accipiendum , ut 'adloquitur Iunonem per 
caeli convexa et per auras' . 
potest tamen esse epexegesis 'per 
auras , id est caeli convexa' : nec enim aliud sunt aurae . 
dicit etiam 
quidam commentarius—Firmiani—'convecta' legendum , ut sit 
ipsa convecta : quod difficile in exemplaribus invenitur . 
victrix voti compos . 
adfatvr iam cum superbia . 
bene autem ei in principio denegavit orationem , quasi ad scelera 
festinanti : quam modo tribuit post bella iam coepta . 
bello discordia tristi Iuno enim belli poposcerat semina , 
haec ipsa etiam bella perfecit . 
dic in amicitiam coeant ac si diceret : ita bella commovi , 
ut ne tuo quidem imperio possint in pacem redire . 
et hoc 
est quod dixit 'adfatur voce superba' . 
alii dicunt : ego inter hos 
bella commisi , tu vicinos populos foederibus iunge et partibus Turni 
et Aeneae favere compelle : quod tamen , si vis , ego faciam ; 
ut hinc 
sit 'ego , si qua super fortuna laborum est , ipsa regam' . 
certa voluntas si tua in hoc consentit auctoritas . 
insani martis amore Homeri epitheton . 
spargam arma meminit sui : nam supra dixit sere 
crimina belli . 
terrorum et fravdis abunde est terror est ex morte 
tot hominum , fraus vero ex cervi vulneratione . 
stant belli cavsae manifestae sunt , vel placent , ut 
stat conferre manum . 
egregium veneris genus ei)rwnikw=s dictum est , ut alibi 
egregiam vero laudem et spolia ampla refertis . 
ipse Latinus ac si diceret , quem Aeneae causa cogor odisse : unde 
et Amatae nulla fit mentio , quae est Troianis inimica . 
Urbanus 
tamen totum hunc locum per interrogationem accipit 'terrorum et 
fraudis abunde est ? 
stant belli causae' ? 
ut quasi per gratulationem 
non credat , sicut illud Terentii quia plus cupio , minus credo . 
super aetherias quia dixerat 'caeli convexa per 
auras' . 
attollit alas honesta volantis periphrasis . 
Italiae medio hunc locum umbilicum Italiae chorographi 
dicunt . 
est autem in latere Campaniae et Apuliae , ubi Hirpini 
sunt , et habet aquas sulphureas , ideo graviores , quia ambitur silvis . 
ideo autem ibi aditus esse dicitur inferorum , quod gravis odor iuxta 
accedentes necat , adeo ut victimae circa hunc locum non immolarentur , 
sed odore perirent ad aquam adplicatae . 
et hoc erat genus 
litationis . 
sciendum sane Varronem enumerare quot loca in Italia 
sint huius modi : unde etiam Donatus dicit Lucaniae esse qui describitur 
locus , circa fluvium qui Calor vocatur : quod ideo non procedit , 
quia ait 'Italiae medio' . 
sub montibus altis hoc nisi ad totam 
Italiam referas , non procedit : ut sit , est in vallibus Italiae montuosae : 
nam in hoc loco montes penitus non sunt . 
nobilis notus , quod et sequentia indicant . 
amsancti valles loci amsancti , id est omni parte sancti : 
quem dicit et silvis cinctum et fragoso fluvio torrente . 
hic specus horrendum hoc nomen apud maiores trium 
generum fuit . 
Ennius feminino posuit , Horatius masculino quae 
nemora aut quos agor in specus , Vergilius neutro , quod hodie 
in numero singulari tribus tantum utimur casibus 'hoc specus , huius 
specus , o specus' . 
nam pluralem tantum a genere masculino habemus 
in omnibus casibus : hinc est ipsi in defossis specubus . 
quamquam antiqui codices habeant 'hic specus horrendus' . 
spiracvla 
ditis aditus , a spirando . 
antiqui codices 'piracula' habent , 
quae dicta sunt a)po\ tw=n pera/twn , hoc est a finibus inferorum . 
vorago Acherontis exaestuatio . 
condita erinys recepta , alii 'condit' legunt et 'se' subaudiunt . 
caelumque levabat relevabat , recreabat . 
extremam saturnia bello imponit regina manum quod 
superest perficit . 
et est translatio a pictura , quam manus complet 
et ornat extrema . 
foedati cruentati . 
implorantque deos ad auxilium et ultionem . 
obtestantvrque 
latinum propter caedem factam testem adhibent , et 
dicunt auctores rupti foederis esse Troianos , cum ipsi pacis iura 
temerarint . 
et igni ipso fervore seditionis . 
teucros in regna vocari subaudis 'dicit' . 
'Teucros' 
autem iniuriose , ac si diceret 'exules ac perfidos' . 
attonitae baccho veluti Baccho : furia enim agebantur . 
et sic est dictum , ut at medias inter caedes exultat 
Amazon . 
nemora avia per nemora . 
thiasis choreis . 
neque enim leve nomen amatae 
Iuvenalis quae non faciet quod principis uxor ? 
martemque fatigant proelium cum clamore deposcunt . 
contra omina facta superius de Lavinia . 
fata deum propter oraculum Fauni . 
perverso irato . 
velut pelagi rupes cum Cicero seditionem fluctibus 
comparaverit , ut in illis dumtaxat fluctibus contionum , bene 
Vergilius eum qui resistit seditioni , rupem vocavit . 
mole tenet hic distinguendum , ut 'scopuli' nominativus 
pluralis sit . 
caecum consilium fremitui populi bonum nomen inposuit . 
frangimur permansit in rupis translatione . 
sacrilego sanguine quia bellum sumebant contra voluntatem 
deorum . 
votisque deos venerabere seris quia religio rigida 
dicit semel male commissa nulla ratione revocari : Horatius dira 
detestatio nulla expiatur victima . 
parta quies scilicet vicinae mortis beneficio . 
in limine 
portus securitas omnis in promptu est . 
funere felici spolior exequiis tantum regalibus careo . 
mos erat Varro vult morem esse communem consensum 
omnium simul habitantium , qui inveteratus consuetudinem facit . 
hesperio in Latio hoc est in antiquo : nam , ut in primo diximus , 
duo Latia fuerunt , unde non frustra 'Hesperio' addidit . 
quod 
autem dicit hanc consuetudinem antiquam fuisse , falsum est ; 
nam 
a Numa Pompilio primum instituta est . 
sed carmini suo , ut solet , 
miscet historiam . 
notandum sane inconexum esse hunc locum , si 
quis totius libri consideret textum ; 
nam supra ait longa placidas 
in pace regebat , item dicturus est ardet inexcita 
Ausonia atque inmobilis ante , et nunc dicit 'mos erat Hesperio 
in Latio' , supra etiam dixit captivi pendent currus , item 
Tyrrhenas , i , sterne acies . 
quae ne sint contraria , accipiamus 
Italiam primo caluisse bellis , medio tempore quievisse , et 
ad antiquum studium nunc reverti , sicut Romani bello flagravere 
sub Romulo , quievere sub Numa , sub Tullo Hostilio pristina studia 
repetiverunt . 
hinc est quod et ipse Vergilius ait 'longa placidas 
in pace regebat' , non perpetua , item desuetaque bello 
agmina in arma vocat subito ferrumque retractat : nam 
retractare est repetere quod omiseras . 
tale aliquid dicit de genere 
Sullano Sallustius : nam volens ostendere antiquos maiores eius consulares 
fuisse , vicinos vero ignavissimos , Sullam autem florentissimum , 
ait igitur Sulla patriciae gentis fuit , familia iam 
extincta maiorum ignavia . 
quem protinus iugiter , deinde : 
nam nunc temporis est adverbium , alibi loci , ut cum 
protinus utraque tellus una foret . 
maxima rerum Roma imperii potita . 
movent in proelia martem nam moris fuerat indicto 
bello in Martis sacrario ancilia commovere , unde est in octavo 
utque inpulit arma . 
lacrimabile bellum polu/dakrun a)/rha . 
Getarum fera 
gens etiam apud maiores fuit : nam ipsi sunt Mysi , quos Sallustius 
a Lucullo dicit esse superatos . 
hyrcanisve gens est dicta a silva Hyrcania , ubi sunt 
tigres . 
arabisve parant venit ab eo quod est 'hic Arabus'— 
nam ab eo quod est 'hic Arabs , ab hoc Arabe' , 'Arabibus' facit— 
sicut 'Hiberus' , unde est in Lucano occurrat Hiberis 
alter (2.54) , et 'Hiber' , ut Horatius discet Hiber Rhodanique potor . 
item lectum est 'Aethiopus' , sed tantum 'Aethiops' dicimus . 
auroramque sequi ingenti ambitu dixit ipsum ortum 
diei pro populis . 
parthosque reposcere signa hoc in honorem 
Augusti posuit , quo regnante a Parthis repetita sunt signa , quae 
Crassus triumvir perdiderat . 
qui cum aviditate sua contra auspicia 
bellum suscepisset , interdicentibus tribunis plebis , captus cum filio 
est et necatus infuso in os auro , cuius amore pugnaverat . 
sunt geminae belli portae sacrarium hoc , id est belli 
portas Numa Pompilius fecerat circa imum Argiletum iuxta theatrum 
Marcelli . 
quod fuit in duobus brevissimis templis : duobus 
autem propter Ianum bifrontem . 
postea captis Faleriis , civitate 
Tusciae , inventum est simulacrum Iani cum frontibus quattuor . 
unde quod Numa instituerat translatum est ad forum transitorium 
et quattuor portarum unum templum est institutum . 
Ianum sane 
apud aliquos bifrontem , apud aliquos quadrifrontem esse non mirum 
est : nam alii eum diei dominum volunt , in quo ortus est et occasus 
—Horatius matutine pater , seu Iane libentius audis—alii 
anni totius , quem in quattuor tempora constat esse divisum . 
anni 
autem esse deum illa res probat , quod ab eo prima pars anni nominatur : 
nam ab Iano Ianuarius dictus est . 
religione sacrae tremendae , execrabiles : nam et paulo 
post dicturus est tristesque recludere portas . 
ferri robora bene addidit 'ferri' : nam omne quod forte 
est , robur vocamus . 
ianus quidam ianum Eanum dicunt ab eundo ; 
eumque esse 
Martem ; 
et quod apud Romanos plurimum potest , ideo primum in 
veneratione nominari . 
alii Ianum aerem credunt ; 
et quia vocis genitor 
habeatur , idcirco mandari ei preces nostras ad deos perferendas . 
alii 
Ianum mundum accipiunt , cuius caulae ideo in pace clausae sunt , quod 
mundus undique clausus est , belli tempore aperiuntur , ad auxilium 
petendum ut pateant . 
nam quasi mundo ei duas facies dederunt , orientis 
et occidentis , quod iam supra dictum est : alii quattuor secundum 
quattuor partes mundi . 
alii Clusivium dicunt , alii Patulcium , quod 
patendarum portarum habeat potestatem . 
idem Iunonius ; 
inde pulchre 
Iuno portas aperire inducitur . 
idem Quirinus , unde trabeatum 
consulem aperire portas dicunt , eo habitu quo Quirinus fuit . 
ipse quirinali trabea Suetonius in libro de genere 
vestium dicit tria genera esse trabearum : unum dis sacratum , quod 
est tantum de purpura ; 
aliud regum , quod est purpureum , habet 
tamen album aliquid ; 
tertium augurale de purpura et cocco . 
'Quirinali' 
ergo regali . 
cinctuque gabino 'Gabinus cinctus' est toga 
sic in tergum reiecta , ut una eius lacinia a tergo revocata hominem 
cingat . 
hoc autem vestimenti genere veteres Latini , cum necdum 
arma haberent , praecinctis togis bellabant : unde etiam milites in procinctu 
esse dicuntur . 
hoc rursus utebatur consul bella indicturus ideo 
quia , cum Gabii , Campaniae civitas , sacris operaretur , bellum subito 
evenit : tunc cives cincti togis suis ab aris ad bella profecti sunt 
et adepti victoriam : unde hic ortus est mos . 
insignis reserat stridentia limina consul insignem 
accipe primo loco creatum , licet similem habeat potestatem . 
ipse vocat pugnas tria sunt , ut supra diximus , 
militiae genera : sacramentum , in quo iurat unusquisque miles se 
non recedere , nisi praecepto consulis post completa stipendia , id 
est militiae tempora ; 
coniuratio , quae fit in tumultu , id est Italico 
bello et Gallico , quando vicinum urbis periculum singulos iurare 
non patitur , ut inter Fabios fuit ; 
evocatio , quod genus nunc tangit . 
nam ad subitum bellum evocabantur , unde etiam consul solebat 
dicere 'qui rem publicam salvam esse vult me sequatur' . 
conspirant cornva nam et tubae simul inflabantur . 
foeda ministeria cruenta , more suo . 
morantes scilicet bella , differentes . 
rupit saturnia postes acyrologiam fecit commutando 
Ennii versum : nam ille ait belli ferratos postes portasque 
refregit . 
inmobilis ante non semper , sed antehac . 
potest tamen 
et 'inmobilis a furia' : nam ante gessit bella , sed iure indicta per 
fetiales et per patrem patratum . 
tergent ab eo quod est 'tergeo' venit , et 'tergunt' 
a 'tergo tergis' , quod de usu penitus recessit . 
arvina secundum Suetonium in libro de vitiis corporalibus 
arvina est durum pingue , quod est inter cutem et viscus . 
alii arvinam nomine lardum dicunt . 
adeo magnae valde magnae , ut Terentius adulescentem 
adeo nobilem . 
atina potens civitas haec est iuxta Pomptinas paludes , 
dicta Atina a morbis , qui Graece a)/tai dicuntur , quos paludis vicinitas 
creat . 
tiburque superbum aut nobile : aut per transitum 
tetigit illud quod aliquando cum a senatu auxilia poscerent Tiburtes 
sub commemoratione beneficiorum a se populo Romano praebitorum , 
hoc tantum a senatu responsum acceperunt 'superbi estis' . 
crustumerique mutavit : nam Crustumerium dicitur . 
Cassius 
Hemina tradidit , Siculum quendam nomine uxoris suae Clytemestrae 
condidisse Clytemestrum , mox corrupto nomine Crustumerium 
dictum . 
alii volunt a crustula panis , quam Troiani coacti fame exedisse 
dicuntur , appellatum. turrigerae antemnae bene muratae . 
Antemnae autem dictae sunt , quod eas amnis praeterfluit , quasi 
ante amnem positae . 
salignas umbonum crates ut dicit Sallustius de Lucanis 
qui de vimine facta scuta coriis tegebant . 
thoracas aenos bene 'thoracas' ; 
nam apud maiores 
loricae pectora tantum tegebant : Statius triplici servantur 
pectora ferro : pectora , nam tergo nullus metus . 
lento ducunt argento flexili argento ducunt , id est 
extendunt . 
est autem spondiazon et reciprocus versus . 
classica iamque sonant bene posuit amphiboliam : nam 
classicum dicimus et tubam ipsam et sonum . 
classicum autem est 
flexilis tuba . 
tessera signum symbolum bellicum , quod ad pugnam 
exeuntibus datur , scilicet propter confusionem , ut fuit in 
bello Marii †bardeus , in Sullae Apollo Delphicus , in Caesaris Venus 
Genetrix . 
trepidus festinus , more suo . 
loricam indvitur dicimus et 'induor illa re' et 'illam rem' . 
helicona deae Parnasus , mons Thessaliae , dividitur in 
Cithaeronem Liberi et Heliconem Apollinis , cuius sunt musae . 
est 
autem Homeri versus . 
movete legitur et 'monete' . 
quibus arserit armis aut splenduerit : aut amore flagraverit . 
primus init bellum non mirum si sacrilegus et contemptor 
deorum contra piam gentem prior arma corripuit . 
et scienda 
est poetae adfectatio—nam ablepsiam nefas est dicere—hic 
enim aliquos commemorat , quos in bello non invenis , item in 
sequentibus aliquos invenimus , quorum hic nullam fecit commemorationem . 
Tyrrhenis asper ab oris oriundo Tuscus , non qui 
nunc de Tuscia venit , quem antea pulsum a civibus constat . 
agminaque armat aut eorum , qui eum secuti fuerant , 
sicut eius filius : nec enim credibile est solum fugisse—nam et 
Statius dicit vel quos movet exul et haesit tristibus aucta 
fides—aut certe eorum , quos Turnus dederat , ut Adrastus Polynici 
in Statio , qui ait ne parva movens inglorius arma iret . 
agyllina ex urbe de Caere oppido . 
nequiquam quia 
in proelio periit nec patrium recepit imperium . 
patriis qui laetior esset imperiis dignus qui haberet 
imperatorem potius , quam exulem patrem . 
pulchro forti , ut diximus supra . 
pulcher aventinus Aventinus mons urbis Romae est , 
quem constat ab avibus esse nominatum , quae de Tiberi ascendentes 
illic sedebant , ut in octavo legimus dirarum nidis 
domus opportuna volucrum . 
quidam etiam rex Aboriginum , 
Aventinus nomine , illic et occisus et sepultus est , sicut etiam Albanorum 
rex Aventinus , cui successit Procas . 
Varro tamen dicit 
in gente populi Romani , Sabinos a Romulo susceptos istum accepisse 
montem , quem ab Avente , fluvio provinciae suae , Aventinum 
appellaverunt . 
constat ergo varias has opiniones postea secutas , nam 
a principio Aventinus est dictus ab avibus vel a rege Aboriginum : 
unde hunc Herculis filium constat nomen a monte accepisse , non 
ei praestitisse . 
insigne paternum absolute dixit . 
centum angves secundum Simonidem , ut diximus supra ; 
nam alii dicunt novem fuisse . 
collis aventini silva in silva collis Aventini . 
et dicendo 
'Aventini' ostendit iam antea ita esse nominatum . 
rhea 
sacerdos adludit ad nomen matris Romuli , quae dicta est Ilia , 
Rhea Silvia . 
furtivum inlicite conceptum , quippe a sacerdote : sic ait 
et dulcia furta . 
mixta deo mixqei=sa , Graece dixit . 
mulier compendiose 
mortalem dixit : consequens namque fuerat ut diceret 'mixta 
deo mortalis' . 
lavrentia arva Laurentum civitas plurimum 
potuit , nam omnia vicina loca eius imperio subiacuerunt : unde nunc 
ait 'arva Laurentia' , cum iuxta Tiberim armenta Hercules paverit . 
sed secundum antiquum situm , ante Albam et Romam , Tiberis 
Laurentini fuit territorii . 
geryone Geryones rex fuit Hispaniae . 
qui ideo trimembris 
fingitur , quia tribus insulis praefuit , quae adiacent Hispaniae : 
Baliaricae minori et maiori et Ebuso . 
fingitur etiam bicipitem 
canem habuisse , quia et terrestri et navali certamine plurimum 
potuit . 
hunc Hercules vicit . 
qui ideo fingitur ad eum olla aerea 
transvectus , quod habuit navem fortem et aere munitam . 
hunc 
Geryonem alii Tartessiorum regem dicunt fuisse et habuisse armenta 
pulcherrima , quae Hercules occiso eo abduxit . 
de cuius sanguine dicitur 
arbor nata , quae Vergiliarum tempore poma in modum cerasi sine 
ossibus ferat. sane sciendum declinari 'hic Geryones , huius Geryonae'—unde 
est tergemini nece Geryonae—ut 
'Anchises Anchisae' : unde usurpavit Sallustius 'Geryonis' dicens . 
veniens autem Hercules de Hispania per Campaniam in quadam 
Campaniae civitate pompam triumphi sui exhibuit : unde Pompei 
dicitur civitas . 
postea iuxta Baias caulam bubus fecit et eam saepsit : 
qui locus Boaulia dictus est , nam hodie Bauli vocatur . 
tirynthius 
a Tirynthe civitate Argis vicina , in qua nutritus est Hercules . 
Tyrrhenoque boves in flumine lavit hiberas admiratio 
locorum longinquitate . 
pila manu pilum proprie est hasta Romana , ut gaesa 
Gallorum , sarissae Macedonum . 
dolones dolo est aut flagellum , 
intra cuius virgam latet pugio : aut secundum Varronem ingens 
contus cum ferro brevissimo . 
dolones autem a fallendo dicti sunt , 
quod decipiant ferro , cum speciem praeferant ligni . 
et multi volunt 
per teretes mucrones 'dolones' dici , per veru Sabellum 'pila' significari . 
ipse pedes ad genus respicit : nam et Hercules pedes 
semper incessit , cum equos habuerit nobilissimos . 
torquens 
sustinens , ut axem humero torquet . 
horridus tremendus , non re vera horribilis . 
tiburtia moenia linquunt de Graecia tres fratres venerunt 
ad Italiam , Catillus , Coras , Tibur vel Tiburnus . 
hi simul 
omnes unam fecere civitatem et eam de fratris maioris nomine Tibur 
appellaverunt : licet et alias fecerint singuli . 
nunc ergo dicit duos 
ad bella venisse , dimisso in civitate ad custodiam Tiburte vel Tiburno . 
catillus unde mons Catilli , quem Catelli dicunt per 
corruptionem , iuxta Tibur . 
coras a cuius nomine est civitas in 
Italia . 
descendunt centavri ex hac comparatione equites eos 
fuisse intellegimus , quod tamen dicturus est postea nec 
non celeresque Latini et cum fratre Coras et virginis ala 
Camillae . 
homolen othrymque nivalem montes Thessaliae . 
ingens silva locum et magno cedunt virgulta fragore 
defectus 'cedit silva , cedunt et virgulta fragore' , cum utique 
a minore ad maius venire debuerit . 
nec praenestinae fundator defvit urbis de civitatibus 
totius orbis multi quidem ex parte scripserunt , ad plenum 
tamen Ptolomaeus Graece , latine Plinius . 
de Italicis etiam urbibus 
Hyginus plenissime scripsit , et Cato in originibus . 
apud omnes 
tamen si diligenter advertas , de auctoribus conditarum urbium dissensio 
invenitur , adeo ut ne urbis quidem Romae origo possit diligenter 
agnosci . 
nam Sallustius dicit urbem Romam , sicuti ego 
accepi , condidere atque habuere initio Troiani et cum his 
Aborigines ; 
alii dicunt ab Euandro , secundum quos Vergilius 
tunc rex Euandrus Romanae conditor arcis ; 
alii 
a Romulo , ut en huius nate auspiciis illa inclita 
Roma . 
si igitur tantae civitatis certa ratio non apparet , non mirum 
si in aliarum opinione dubitatur . 
unde nec historicos nec commentatores 
varia dicentes imperitiae condemnare debemus : nam antiquitas 
ipsa creavit errorem , et plerique fundant , plerique augent et 
ad se transferunt nomina . 
quam rem etiam non parvum errorem 
adferre manifestum est , ut ecce Laurentum a Pico factum est , ut 
Laurentis regia Pici ; 
item a Lavino , Latini fratre , Lavinum 
dictum ; 
item a Latino Laurentum ; 
item a Lavinia Laurolavinium . 
nec praenestinae fundator defvit urbis Praeneste 
locus est haud longe ab urbe , dictus a)po\ tw=n pri/nwn , id est ab 
ilicibus , quae illic abundant . 
ibi erant pontifices et dii indigetes , 
sicut etiam Romae . 
erant etiam illic duo fratres , qui divi appellabantur . 
horum soror dum ad focum sederet , resiliens scintilla eius 
uterum percussit , unde dicitur concepisse . 
postea enixa est puerum 
iuxta templum Iovis abiecitque . 
virgines aquatum euntes iuxta ignem 
inventum sustulerunt , qui a fonte haud longe erat : unde Vulcani 
dictus est filius . 
Caeculus autem ideo , quia oculis minoribus fuit : 
quam rem frequenter efficit fumus . 
hic postea collecta multitudine 
postquam diu latrocinatus est , Praenestinam civitatem in montibus 
condidit . 
et cum ludorum die vicinos populos invitasset , coepit eos 
hortari ut secum habitarent , et pro gloria iactare se filium esse 
Vulcani . 
quod cum illi non crederent , invocato Vulcano , ut eum 
filium comprobaret , omnis illius multitudinis coetus est flamma circumdatus . 
quo facto commoti omnes simul habitaverunt et Vulcani 
filium esse crediderunt . 
hinc est 'omnis quem credidit aetas' , quasi 
post dubitationem , et quia sine dubio aetas varia in spectaculis fuit . 
dicimus autem et 'hoc Praeneste' , ut 'quique altum Praeneste viri' , 
et 'haec Praenestis' , unde est cum primam aciem 
Praeneste sub ipsa stravi . 
altum praeneste Cato dicit quia is locus montibus praestet , 
Praeneste oppido nomen dedit . 
ergo 'altum' , quia in montibus 
locatum. quique arva gabinae ivnonis Gabii populi , diu 
in agris morati , tandem Gabios condiderunt : unde perite 'arva' dixit , 
non moenia . 
sane illic Iuno religiosissime colitur . 
est autem locus 
haud longe ab urbe . 
gelidumque anienem 'Anio' fluvius haud longe ab urbe 
est , sed hic euphoniam secutus est : nam Ennius Anionem dixit 
iuxta regulam . 
hernica saxa colunt Sabinorum lingua saxa hernae 
vocantur . 
quidam dux magnus Sabinos de suis locis elicuit et habitare 
secum fecit in saxosis montibus : unde dicta sunt Hernica loca 
et populi Hernici . 
dives anagnia aut fertilis : aut adludit ad 
historiam . 
nam Antonius Augusti sorore contempta postquam 
Cleopatram duxit uxorem , monetam eius nomine in Anagnia civitate 
iussit feriri . 
quos amasene pater aut 'pascis' , aut sit antiptosis 
'quos pascit Amasenus' . 
est autem fluvius , qui Anagnienses agros 
inrigat . 
arma scuta . 
nec clipei scuta maiora , dicta ab eo quod celent corpus , 
a)po\ tou= kle/ptein . 
fulvosque lupi de pelle galeros galerus genus est 
pillei , quod Fronto genere neutro dicit 'hoc galerum' . 
vestigia nuda sinistri institvere pedis atqui ipse est 
in pugnantibus primus ; 
sed bene nudus est , quia tegitur scuto . 
dextrum autem tectum conveniebat esse , quasi ab armis remotum . 
pero autem est rusticum calciamentum . 
et traxit hoc a 
Graeciae more , unde isti , sicut dictum est , transierant , ubi hoc armorum 
fuerat genus . 
at messapus equum domitor neptunia proles hic Messapus 
per mare ad Italiam venit , unde Neptuni dictus est filius : 
quem invulnerabilem ideo dicit , quia nusquam periit , nec in bello . 
ignem autem ei nocere non posse propter Neptunum dicit , qui 
aquarum deus est . 
ab hoc Ennius dicit se originem ducere : unde 
nunc et cantantes inducit eius socios et eos comparat cycnis . 
'domitor' 
autem 'equorum' , quasi animalium a patre inventorum . 
hi fescenninas acies Fescenninum oppidum est ubi 
nuptialia inventa sunt carmina . 
hi autem populi ab Atheniensibus 
ducunt originem . 
aequosque faliscos Faliscos Halesus condidit . 
hi autem , inmutato h in f , Falisci dicti sunt , sicut febris 
dicitur quae ante hebris dicebatur , Formiae quae Hormiae fuerunt , 
a)po\ th=s o(rmh=s : nam posteritas in multis nominibus f pro h posuit . 
iustos autem dicit Faliscos , quia populus Romanus missis decem 
viris ab ipsis iura fetialia et non nulla supplementa duodecim tabularum 
accepit , quas habuerat ab Atheniensibus . 
hi soractis habent arces mons apud Hirpos haud longe 
a Flaminia , de quo Horatius vides ut alta stet nive candidum 
Soracte . 
flaviniaque arva locus est in Italia Flavinium nomine . 
et cimini cum monte lacum et lacus et mons hoc nomine 
appellantur . 
sane hoc habet fabula . 
aliquando Hercules , cum 
de Hispania rediret , ad hos populos venit . 
qui cum a singulis provocaretur 
ad ostendendam virtutem , defixisse dicitur vectem ferreum , 
quo exercebatur . 
qui cum terrae esset adfixus et a nullo potuisset 
auferri , eum rogatus sustulit , unde inmensa vis aquae secuta est , 
quae Ciminum lacum fecit . 
lucosque capenos hos dicit Cato 
Veientum <iuvenes> 
condidisse auxilio regis Propertii , qui eos Capenam 
cum adolevissent , miserat . 
unde et porta Capena , quae iuxta Camenas 
est , nomen accepit . 
aequati numero aequaliter ordinati , digesti in ordinem 
—hinc est 'saepenumero scripsi' , hoc est ordine—congruenter , 
sicut decebat , rationabiliter . 
liquida inter nubila pura , sicca , serena : sed nil tam 
contrarium nubibus . 
ergo nubes pro aere posuit , ut diximus supra . 
et longa canoros dant per colla modos secundum 
Plinium , qui ait in naturali historia , cycnos ideo suavius canere , 
quia colla longa et inflexa habent , et necesse est eluctantem vocem 
per longum et flexuosum meatum varias reddere modulationes . 
sonat amnis Caystrum dicit , qui cohaeret Asiae paludi . 
quam cum significamus , 'a' longa est , cum sit brevis , si provinciam 
significare voluerimus : quod significatur in georgicis , ut 
et quae Asia circum dulcibus in stagnis rimantur prata 
Caystri . 
volucrum raucarum 'raucarum' tw=n me/swn est , sicut 
'grave olens' : nam legimus graviter spirantis copia thymbrae . 
sciendum tamen Vergilium secundum morem provinciae suae locutum , 
in qua bene canentes cycni rauciores vocantur . 
ecce sabinorum prisco de sanguine usurpat hoc : nam 
Clausus , Sabinorum dux , post exactos reges , ut quidam dicunt , cum 
quinque milibus clientum et amicorum Romam venit , et susceptus 
habitandam partem urbis accepit : ex quo Claudia et tribus est et 
familia nominata . 
prisco de sanguine de antiquis Sabinis . 
magnum agmen propter quinque milia clientum . 
postquam in partem data Roma sabinis hoc de alia 
traxit historia . 
nam post Sabinarum raptum et factum inter Romulum 
et Titum Tatium foedus recepti in urbem Sabini sunt , sed 
hac lege , ut in omnibus essent cives Romani , excepta suffragii latione : 
nam magistratus non creabant . 
amiterna cohors de Amiterno oppido . 
priscique 
quirites id est Sabini . 
prisci autem ideo , quia post foedus Titi 
et Romuli placuit ut quasi unus de duobus fieret populus : unde et 
Romani Quirites dicti sunt , quod nomen Sabinorum fuerat a civitate 
Curibus , et Sabini a Romulo Romani dicti sunt . 
ereti manus omnis oppidum est dictum a Iunone , id 
est *(/hra , quae illic colitur . 
oliviferaeque mutuscae haec Trebia 
postea dicta est , quam modo Trebulam dicunt . 
apud quam Hannibal 
delevit populum Romanum : Lucanus Cannarum fuimus 
Trebiaeque iuventus (2.46) . 
qui nomentum urbem hoc ex sua persona dicit poeta : 
nam adhuc civitas Nomentana non fuerat , ut in sexto ait hi 
tibi Nomentum et Gabios , item haec tum nomina 
erunt , nunc sunt sine nomine terrae . 
rosea rura velini 
Velinus lacus est circa Reate iuxta agrum , qui Rosulanus vocatur . 
Varro tamen dicit lacum hunc a quodam consule in Narem vel 
Nartem fluvium derivatum—nam utrumque dicitur—esse diffusum . 
post quod tanta est loca secuta fertilitas , ut etiam perticae longitudinem 
altitudo superaret herbarum : quin etiam quantum per diem 
demptum esset , tantum per noctes crescebat : quod Vergilius ad 
suam provinciam transtulit , dicens et quantum longis carpent 
armenta diebus , exigua tantum gelidus ros nocte reponet . 
tetricae horrentis rupes Tetricus mons in Sabinis 
asperrimus , unde tristes homines tetricos dicimus . 
montemque 
severum proprium nomen montis est , sicut agri Roseus . 
casperiamque colunt Casperia et Foruli civitates sunt . 
flumen himellae Himella fluvius est intra Forulos . 
et sic dixit 
'Himellae flumen' , ut Buthroti urbem . 
qui tiberim fabarimque bibunt bene 'bibunt' : namque 
Tiberis in Tuscia oritur , sed transit etiam per Sabinos , unde 'bibunt' , 
non 'possident' dixit . 
et sciendum Turno dari auxilium a 
tractu Piceni , Samnii , Campaniae et pro parte Apuliae : omnis vero 
Tuscia superior et Venetia Aeneae praestat auxilium . 
Fabarim autem 
quem dicit etiam ipse per Sabinos transit et Farfarus dicitur : Plautus 
dissipabo te tamquam folia Farfari , Ovidius et amoenae 
Farfarus umbrae . 
frigida misit nursia Piceni civitas . 
'frigida' 
autem aut re vera , aut certe venenosa , nocens : Gracchi namque 
ubique in contionibus suis Nursinos sceleratos appellaverunt , 
et scimus amare Vergilium historiarum rem per transitum tangere . 
ortinae classes Ortini equites classes dicuntur , unde 
et eorum tubas classica dicimus , et partes populi classes vocamus , 
quae quinque fuerunt . 
populique Latini qui intererant Albani 
montis viscerationi . 
infavstum interlvit allia nomen Allia fluvius haud 
longe ab urbe est . 
iuxta quem Galli Brenno duce , XV . 
Kal . 
avg. die 
deleto exercitu , post triduum deleverunt etiam urbem excepto Capitolio . 
sane 'Allia' additum unum 'l' propter metrum , ut 'relliquias' . 
Lucanus bene posuit quas Aliae clades (7.633) . 
marmore mari . 
vel cum sole novo prima aestatis parte : nam proprie 
sol novus est VIII . 
Kal . 
ian. ; sed tunc non sunt aristae , quas ab 
ariditate dictas esse constat . 
aut hermi campo Hermus Lydiae fluvius , qui superfusus 
campis gignit fertilitatem , unde harenas aureas fingitur trahere . 
lyciae flaventibus arvis provincia est fertilis frugum . 
hinc agamemnonius Troiani nominis hostis hunc Agamemnonis 
plerique comitem , plerique nothum filium volunt . 
qui 
cum venisset ad Italiam , audito adventu Aeneae in bellum ruit , 
non amore Turni , sed odio hostilitatis antiquae ; 
unde ait 'Troiani 
nominis hostis' . 
rapit populos raptim adducit . 
etiam Campaniae loca 
commemorat . 
felicia baccho massica nam Massicus mons est 
vitibus plenus . 
'Massica' autem dixit , ut Maenala . 
avrunci misere patres isti Graece Ausones nominantur . 
sidicinaque ivxta aequora ab oppido quod Sidicinum 
dicitur . 
cales linquunt civitas est Campaniae ; 
nam in Flaminia 
quae est Cale dicitur . 
est et in Gallia hoc nomine , quam Sallustius 
captam a Perperna commemorat . 
amnisque vadosi accola vulturni 
fluvius est Campaniae , qui iuxta Cumas cadit in mare . 
saticulus asper populus Campaniae , asper moribus . 
oscorumque manus Capuenses dicit , qui ante Ophici 
appellati sunt , quod illic plurimi abundavere serpentes . 
aclides 
illis tela aclides sunt tela quaedam antiqua , adeo ut nequaquam 
commemorentur in bello . 
legitur tamen quod sint clavae cubito 
semis factae , eminentibus hinc et hinc acuminibus : quae ita in 
hostem iaciuntur religatae loro vel lino , ut peractis vulneribus possint 
redire . 
putatur tamen esse teli genus , quod flagello in inmensum 
iaci potest . 
laevas caetra tegit caetra est scutum loreum , quo 
utuntur Afri et Hispani . 
falcati comminus enses adfectavit 
varietatem : nam consequens fuerat ut diceret 'dextras armant gladii 
falcati' . 
falcatus autem ensis est harpe , qua usus est Perseus : 
Lucanus ait harpen alterius monstri iam caede 
rubentem (9.663) . 
oebale Oebalus filius est Telonis et nymphae Sebethidis . 
haec autem est iuxta Neapolim . 
sed Telo diu regnavit apud Capreas , 
insulam contra Neapolim sitam . 
filius vero eius , patriis non 
contentus imperiis , transiit ad Campaniam et multis populis subiugatis 
suum dilatavit imperium . 
teleboum capreas cum regna teneret cum teneret 
Capreas , regna Teleboum : nam Teleboae Caprearum sunt populi , 
quos Telo suo regebat imperio . 
quidam dicunt Capreas a Capreo , 
qui in illis regionibus potens fuit , nominatas . 
sarrastis populos populi Campaniae sunt a Sarno fluvio . 
Conon in eo libro , quem de Italia scripsit , quosdam Pelasgos aliosque 
ex Peloponneso convenas ad eum locum Italiae venisse dicit , cui nullum 
antea nomen fuerit , et flumini quem incolerent , Sarro nomen inposuisse 
ex appellatione patrii fluminis , et se Sarrastras appellasse . 
hi inter 
multa oppida Nuceriam condiderunt . 
rufras batulvmque tenent castella Campaniae , a 
Samnitibus condita . 
arva celemnae Iunonis . 
locus Campaniae 
est Celemnae , sacer Iunoni . 
et quos maliferae despectant moenia bellae multi 
Nolam volunt intellegi et dicunt iratum Vergilium nomen eius mutasse 
propter sibi negatum hospitium , et id aperte noluisse dicere , 
sed ostendere per periphrasin ; 
nam illic Punica mala nascuntur : ut 
nunc 'Bella' pro 'Nola' posuerit . 
alii ita volunt accipi , ut sit synalipha 
et legatur 'moenia Abellae' . 
quidam hanc civitatem a rege 
Murano conditam Moeram nomine vocatam ferunt , sed Graecos primum 
eam incoluisse . 
quae ab nucibus Abellanis Abella nomen accepit . 
alii 
quod inbelle vulgus et otiosum ibi fuerit , ideo Abellam appellatam . 
huius cives cum loca circa Capuam possiderent , †ortu tumultu interisse , 
aliosque fugientes Moeranum abisse et eius incolis se iunxisse : et quod 
inbelliores fuerint Abellanos dictos . 
cateias tela Gallica : unde et Teutonicum ritum dixit . 
cateiam quidam asserunt teli genus esse tale quale aclydes sunt , ex 
materia quam maxime lenta , cubitus longitudine , tota fere clavis ferreis 
illigata , quas in hostem iaculantes lineis , quibus eas adnexuerant , 
reciprocas faciebant . 
cateias id est hastas . 
cateiae lingua Theotisca 
hastae dicuntur . 
raptus de subere cortex bene 'raptus' , id est raptim 
sublatus , quia recens suberis cortex in quamvis formam tota flectitur 
facilitate . 
montosae nersae civitas in montibus posita . 
insignem fama bene 'fama' , quia occidetur , ut 
Vfentemque Gyas , cadit et Tolumnius augur . 
horrida praecipve cui gens Aequiculam gentem dicit , 
et morum et vitae qualitate praeduram . 
sane aliud pendet ex alio : 
ideo erant horridi , quia venabantur ; 
ideo venabantur , quia habebant 
duras glebas , id est infertiles : nam molles feraces sunt , ut in georgicis 
docet et cui putre solum , namque hoc imitamur 
arando . 
quin et marrubia venit de gente sacerdos Medea 
quando relictis Colchis Iasonem secuta est , dicitur ad Italiam pervenisse , 
et populos quosdam circa Fucinum ingentem lacum habitantes , 
qui Marrubii appellabantur quasi circa mare habitantes , 
propter paludis magnitudinem , docuit remedia contra serpentes : 
quamquam alii Marrubios a rege dictos velint . 
hi ergo populi 
Medeam Angitiam nominaverunt ab eo quod eius carminibus serpentes 
angerent . 
ab his nunc Umbronem venisse dicit , non regem , 
sed ducem . 
sunt autem isti Marsorum populi . 
fronde super galeam et felici comptus oliva comptus 
frondibus festae olivae . 
vipereo generi terrenis serpentibus . 
graviter spirantibus 
hydris aquae serpentibus . 
'graviter' autem 'spirantibus' 
solo nocentibus flatu : Lucanus ante venena nocens (9.725) . 
spargere conficere , ut et spargere venena didicerunt . 
arte levabat leviores esse faciebat , ut nostrumque 
leves quaecumque laborem . 
medicari cuspidis ictum 'medicor illam rem' et 'illi 
rei' , sicut modulor . 
liquidi flevere lacus etiam alii . 
ibat et hippolyti proles pulcherrima bello virbius 
Theseus mortua Hippolyte Phaedram , Minois et Pasiphaae filiam , 
superduxit Hippolyto . 
qui cum illam de stupro interpellantem contempsisset , 
falso delatus ad patrem est , quod ei vim voluisset inferre . 
ille Aegeum patrem rogavit ut se ulcisceretur . 
qui agitanti 
currus Hippolyto inmisit focam , qua equi territi eum traxerunt . 
tunc Diana eius castitate commota revocavit eum in vitam per 
Aesculapium , filium Apollinis et Coronidis , qui natus erat exsecto 
matris ventre , ideo quod , cum Apollo audisset a corvo , eius custode , 
eam adulterium committere , iratus Coronidem maturo iam partu 
confixit sagittis—corvum vero nigrum fecit ex albo—et exsecto 
ventre Coronidis produxit ita Aesculapium , qui factus est medicinae 
peritus . 
hunc postea Iuppiter propter revocatum Hippolytum interemit : 
unde Apollo iratus Cyclopas fabricatores fulminum confixit 
sagittis : ob quam rem a Iove iussus est Admeti regis novem annis 
apud Amphrysum armenta pascere divinitate deposita . 
sed Diana 
Hippolytum , revocatum ab inferis , in Aricia nymphae commendavit 
Egeriae et eum Virbium , quasi bis virum , iussit vocari . 
cuius nunc 
filium cognominem dicit in bellum venire : adeo omnia ista fabulosa 
sunt . 
nam cum castus ubique inductus sit et qui semper solus 
habitaverit , habuisse tamen fingitur filium . 
re vera autem , ut et 
supra diximus , Virbius est numen coniunctum Dianae , ut 
matri deum Attis , Minervae Erichthonius , Veneri Adonis . 
quem mater aricia misit civitas iuxta Albam . 
'mater' 
autem propter Augustum dicit , qui fuerat ex Aricina matre progenitus : 
ac si diceret , quae tanti auctor est generis . 
egeriae lucis nympha in Aricino nemore , quam amicam 
suam Numa esse fingebat ad firmandam legum suarum auctoritatem . 
pingvis ubi et placabilis ara dianae 'pinguis' frequenti 
sacrificio , 'placabilis' autem ac si diceret , non qualis ante 
fuit , vel illic vel apud Tauros , humano gaudens cruore : quam historiam 
plene in secundo diximus , cum Iphigeniae incidit commemoratio . 
arte novercae occiderit bene vim sceleris expressit 
sola novercae commemoratione . 
paeoniis revocatum herbis aut medicinalibus , a Paeone 
medico deorum , qui Paean secundum Doricos dicitur , secundum 
rationem Paeon : aut re vera herbam Paeoniam dicit , cuius Creta 
ferax est . 
et amore dianae 'amore' , id est cura . 
medicinae talis et artis quae etiam fata dissolveret . 
poenigenam matris poena genitum : alii 'Phoebigenam' 
legunt , ut Probus . 
relegat commendat ab aliis segregatum . 
solus in solis locis : nam 'solus' quomodo qui filium dicitur 
suscepisse ? 
ignobilis non vilis , sed ignotus : quamquam 
possit etiam ad illud referri quod dicunt quibusdam artibus posse 
hominum vitam ultra fata protendi , ita tamen , ut solam habeant 
vitae imaginationem ; 
videntur enim omnia facere nec faciunt . 
aevum aevum est aetas perpetua , cuius neque initium neque extremum 
noscitur , sed hic modo 'aevum' aetatem Hippolyti posuit . 
veteres aevum 
etiam deorum vitam dicebant ; 
nam et Virbius inter deos colitur . 
Virbium 
autem quidam Solem putant esse , cuius simulachrum non est fas 
attingere , propterea quia nec sol tangitur . 
versoque ubi nomine de re facto , ut oestrum Grai 
vertere vocantes . 
unde etiam triviae templo exponit to\ ai)/tion : nam 
Callimachus scripsit ai)/tia , in quibus etiam hoc commemorat . 
arcentur equi quoniam apud quasdam gentes ad aram equo 
sedere permittebatur . 
havd setius non segnius pate . 
dicit autem tantae eum 
fuisse audaciae , ut nec paternae mortis terreretur exemplo . 
vertitur id est agit . 
et toto vertice supra est 
Statius et toto despectat corpore bellum . 
aetnaeos efflantem faucibus ignes nimios , quantos 
habet Aetna . 
tam magis illa fremens et tristibus effera flammis 
quam magis effvso crvdescunt sanguine pugnae legitur in arte 
quod 'tam magis maxime minus minime' positivo tantum iungantur : 
quod tamen tunc observatur si ponantur ad augmentum istae particulae ; 
tunc enim vitiosam faciunt elocutionem . 
ceterum si ad 
exaequationem positae sint , possunt vel comparativo vel superlativo 
vel pro his gradibus ipsae inter se iungi : hinc ergo est 'tam magis 
illa fremens et tristibus effera flammis , quam magis effuso crudescunt 
sanguine pugnae' : non enim ad praelationem positae sunt , 
sed ad exaequationem . 
maiores enim nostri vitia non in dicto , sed 
in significatione esse voluerunt . 
hinc est in Sallustio ita quam 
quisque pessime fecit , tam maxime tutus est : nam et hic 
exaequatio est , non comparatio . 
io auro insignibat haec Inachi filia Argivorum fluminis 
fuit . 
hanc amavit Iuppiter . 
et dum cum ea esset , Iuno supervenit . 
timens ille ne deprehenderetur , Ionem mutavit in vaccam et eam 
poscenti dedit Iunoni , ne paelicem confiteretur . 
cui Iuno Argum , 
oculatum omnibus membris , Arestoris sive Terrae filium , quem Graeci 
panopten appellant , custodem adposuit . 
quem cum Iuppiter per Mercurium , 
qui eum cantu fistulae in somnum conpulit , interemisset , 
Iuno eum in pavonem mutavit , Ioni vero inmisit oestrum , muscam 
animalibus infestam , quo diu exagitata ad Aegyptum venit et Iovis 
voluntate in Isin mutata colique coepta est . 
insignibat signo suo 
clarum esse faciebat . 
argumentum ingens aut fabula , ut Cicero argumenta 
erant in valvis : aut re vera argumentum , quo se Graecum probare 
cupiebat . 
hoc enim etiam Amata superius dixit Inachus 
Acrisiusque patres mediaeque Mycenae . 
custos ne 
reverti posset in formam priorem . 
pater inachus pater non tantum ipsius Ionis , sed auctor 
originis Turni . 
totis agmina densentur campis scilicet qui oculis poterant 
subiacere . 
densentur denseo denses dicimus , aliter non . 
argivaque pubes et hoc ad generis , ut supra diximus , pertinet 
probationem , quod eum sequebantur Argivi . 
veteresque sicani bene 'veteres' : nam ubi nunc Roma 
est , ibi fuerunt Sicani , quos postea pepulerunt Aborigines . 
sacranae acies dicunt quendam Corybantem de Creta 
venisse ad Italiam et tenuisse loca , quae nunc urbi vicina sunt , et 
ex eo populos ducentes originem Sacranos appellatos ; 
nam sacrati 
sunt matri deum Corybantes . 
alii Sacranas acies Ardeatum volunt , 
qui aliquando cum pestilentia laborarent , ver sacrum voverunt , unde 
Sacrani dicti sunt . 
picti scuta labici Glaucus , Minois filius , 
venit ad Italiam . 
et cum sibi imperium posceret nec acciperet , ideo 
quod nihil praestabat , sicut eius pater praestiterat zonam eis transmittendo , 
cum antehac discincti essent , ostendit scutum : a quo et 
ipse Labicus dictus est , et ex eo populi a)po\ th=s labh=s , quam latine 
amplam vocamus . 
'picti' autem 'scuta' id est in bello frequenter 
probati : nam apud maiores virorum fortium picta erant scuta , 
e contra inertium et tironum pura erant , unde est parmaque 
inglorius alba , id est non picta . 
qui saltus tiberine tuos non originem , ut diximus 
supra . 
sacrumque numici litus arant aut iam tunc 
sacrum , aut prolepsis est : nam consecratus est Numicus , postquam 
inventum est illic cadaver Aeneae . 
litus arant litus fluminis , ut viridique in 
litore conspicitur sus . 
circaevmque ivgum circa hunc tractum Campaniae colebatur 
puer Iuppiter , qui Anxyrus dicebatur , quasi a)/neu curou= , id 
est sine novacula , quia barbam numquam rasisset , et Iuno virgo , 
quae Feronia dicebatur . 
est autem fons in Campania iuxta Terracinam , 
quae aliquando Anxur est dicta . 
et viridi gavdens feronia luco non vacat quod addidit 
'viridi' : nam cum aliquando huius fontis lucus fortuito arsisset 
incendio et vellent incolae exinde transferre simulacra deorum , subito 
reviruit . 
qua saturae iacet atra palus secundum hanc lectionem 
re vera Saturam paludem intellegimus ; 
sed alii 'Asturae' legunt . 
quod si est , paludem pro flumine posuit ; 
nam haud longe a Terracina 
oppidum est Astura et cognominis fluvius . 
quaerit iter valles satis signatis verbis expressit flumen 
angustum , contra de Tiberino ait in mare prorumpit . 
hos super advenit volsca de gente camilla prudenter 
post inpletam commemorationem virorum transit ad feminas ; 
ita enim et de Troianis legitur , qui ultimum Amazonum auxilium 
postularunt : quae res ab Homero praetermissa est . 
sane iam praesagium 
est infelicitatis futurae quod inter ipsa principia armantur 
et feminae . 
volsca de gente de Priverno , Volscorum oppido , 
ut Priverno antiqua Metabus cum excederet urbe . 
florentes aere catervas Ennius et Lucretius florere 
dicunt omne quod nitidum est : hoc est secutus Vergilius , aliter 
acyrologia est : Lucretius florebat navibus pontus . 
calathisve minervae Minerva et armorum dea est et 
lanificii , sed Camilla animum ad arma sola contulit . 
cursuque pedum bene 'pedum' adiecit , ne per equum 
eius gloria minueretur , quod ei obicitur quid tamen 
egregium , si femina forti fidis equo ? 
aristas primas spicae partes , dictas ab eo quod primae 
arescant . 
tingveret mergeret , ut tinguat equos . 
ivventus turbaque miratur matrum ante ornatum eius , 
post arma dicturus est : unde hysteroproteron in respondendo esse 
voluerunt , ut ornatum matres , viri vero arma mirentur . 
sed melior 
sensus est , si , sicut dictum est , accipiamus : ea enim sexus uterque 
miratur quae sunt posita contra opinionem , ut mirentur feminae 
arma in muliere , viri ornatum in bellatrice . 
inhians stupore quodam , ore patefacto . 
lyciam pharetram quasi Lyciam , ut legimus 'Cretenses 
sagittas' . 
pastoralem praefixa cuspide myrtum quia hac pugnare 
pastores solent . 
myrtum non hastam myrteam , sed ipsam myrtum : 
Statius Lernaeam iacit ille trabem . 
SERVII GRAMMATICI 
IN VERGILII AENEIDOS LIBRVM OCTAVVM 
COMMENTARIVS . 
ut belli signum lavrenti turnus ab arce extulit apud 
maiores nostros tria erant militiae genera in bellis gerendis : nam 
aut legitima erat militia aut coniuratio aut evocatio . 
legitima erat 
militia eorum , qui singuli iurabant pro republica se esse facturos , 
nec discedebant nisi completis stipendiis , id est militiae temporibus : 
et sacramentum vocabatur , ut fas mihi Graiorum sacrata 
resolvere iura . 
aut certe si esset tumultus , id est bellum 
Italicum vel Gallicum , in quibus ex periculi vicinitate erat timor 
multus , quia singulos interrogare non vacabat , qui fuerat ducturus 
exercitum ibat ad Capitolium et exinde proferens duo vexilla , unum 
russeum , quod pedites evocabat , et unum caeruleum , quod erat 
equitum—nam caeruleus color maris est , a cuius deo equum constat 
inventum—dicebat 'qui rem publicam salvam esse vult , me 
sequatur' , et qui convenissent , simul iurabant : et dicebatur ista 
militia coniuratio . 
alii album et roseum vexilla tradunt , et roseum 
bellorum , album comitiorum signum fuisse. fiebat etiam evocatio : 
nam ad diversa loca diversi propter cogendos mittebantur exercitus . 
modo ergo duo sunt genera militiae , coniuratio et evocatio , quippe 
in tumultu . 
sane incongruum non est quod signum belli , id est 
vexilli elevationem Turno dat : aut quia de rege Latino dixerat 
supra rerumque reliquit habenas : aut quia Turnus 
furore succensus maluit ipse efficere quam iubere , ut omnes abrumperet 
moras : aut quia , sicut dictum est , Latinus , cui soli imperandi hoc ius 
erat , abstinuerat et nemo , illo abstinente , parebat . 
Turnus ergo ideo 
huius modi officium arripuit , quia , etsi ipse non imperabat , tamen 
prohiberi non poterat . 
'belli' autem 'signum' generaliter dixit , nam 
multa sunt : sed vexillum significat , quod est tractum a veli diminutione , 
ut 'velum vexillum' . 
ab arce quoniam vexillum in arce 
poni solebat , quod esset specimen imperati exercitus . 
strepverunt cornva quae simul sonabant , ut 
aereaque adsensu conspirant cornua rauco . 
utque acris concussit equos hoc ad equites pertinet . 
et 
utrum hoc epitheton equorum perpetuum est , an dum concutiuntur ? 
utque impulit arma hoc ad pedites . 
est autem sacrorum : nam is 
qui belli susceperat curam , sacrarium Martis ingressus primo ancilia 
commovebat , post hastam simulacri ipsius , dicens 'Mars vigila' . 
quidam sane suos equos et sua arma de Turno tradunt , scilicet ut ceteris 
esset exemplum . 
extemplo aut subito : aut re vera ex ipso templo , id est 
post divina arma commota . 
tumultu trepido festino : more 
suo . 
non enim timere poterant qui pericula iungebant . 
conivrat nota de re bona coniurationem dici posse : nam 
coniuratio tw=n me/swn est . 
ivventus effera efferata per furiam , 
ut arma velit poscatque simul . 
primi utrum ordine , an dignitate ? messapus et vfens 
bona electio personarum ad dilectum habendum : unus eques bonus , 
id est Messapus , mittitur , alter pedes egregius . 
contemptorque deum mezentius quis enim iustius quam 
sacrilegus contra pios et praepararet bellum et gereret ? 
vastant cultoribus abducendo cultores vastos et desertos 
efficiunt . 
Sallustius in Iugurtha vastus ab natura et humano 
cultu , idem alibi quippe vasta Italia rapinis , fuga , caedibus , 
hoc est hominibus deserta . 
mittitur et magni venulus diomedis ad urbem Diomedes 
revertens de Troia postquam repperit ira Veneris a se vulneratae 
uxorem apud Argos cum Cylaraba , ut Lucilius , vel Cometa , ut plerique 
tradunt , turpiter vivere , noluit reverti ad patriam : vel , ut dicitur , ab 
adulteris proturbatus : sed tenuit partes Apuliae , et edomita omni 
montis Gargani multitudine in eodem tractu civitates plurimas condidit . 
nam et Beneventum et Equumtuticum ipse condidit , et Arpos , 
quae et Argyrippa dicitur , ad quam nunc Venulus mittitur , non 
Arpinum , quam constat esse Campaniae , unde Cicero Arpinas . 
sane 
sciendum Apuliam uno dictam vocabulo , sed huius partem quam 
Diomedes tenuit , Messapiam et Peucetiam a duobus fratribus dictam , 
qui illic imperarunt : item Dauniam a Dauno rege Apuliae . 
hunc 
Diomedem quidam a Dauno rege Apulorum hospitio receptum dicunt . 
sane artificiose ad Diomedem mittitur : movenda est enim indignatio et 
metus Diomedi , ut subveniat Latinis contra Troianos. venulus 
hunc fuisse constat Argivum : nam Tiburs est , ut ille indicat locus 
praedam Tiburtum ex agmine raptam portat ovans . 
considerate ergo hic ad Diomedem mittitur , ut eum vel quasi civis 
adduceret , vel citius possit movere . 
hunc alii Lavini imperasse olim 
tradunt . 
consistere iam esse conditos , id est fundasse civitatem : 
plus est enim 'consistere' , quam 'venisse' . 
inferre hic invidiam facit , ut inferretque deos Latio : 
proprie enim inferuntur penates. et fatis regem se dicere posci 
unde illud est expectate solo Laurenti . 
et dicendo 'posci' 
agit subtiliter : nam si non venit errore , sed fato , omnem sibi utique 
est vindicaturus Italiam , sine dubio et Diomedis imperium . 
victosque penates ut maior sit indignatio . 
et amat poeta , quotiens 
adversum Troianos poscuntur auxilia , penatibus victorum crimen adscribere , 
ut apud Aeolum Ilium in Italiam portans victosque 
penates . 
viro se adivngere gentes dardanio hic metum inicit . 
et bene non 'Aeneae' dixit , sed 'viro Dardanio' , ut non sit mirum 
si sequebantur hominem sibi cognatione sociatum , ut 
hinc Dardanus ortus , huc repetit . 
quid strvat his coeptis cum haec iam coeperit . 
et 
participialiter dixit . 
ab eo quod est incipio 'coeptus' facit : hinc 
est 'coeptis' . 
quem si fortuna sequatvr eventum pugnae 
cupiat si eum fortuna comitetur , quem finem suae velit esse victoriae , 
ipsum melius nosse , qui iam antiquus est hostis . 
ergo 'quem' 
acute pronuntiandum , ut sit ordo : quem eventum pugnae cupiat , si 
fortuna sequatur. vult autem intellegi Aenean etiam contra Diomedem 
bella gesturum , non tantum propter praesens imperium , sed 
et causa hostilitatis antiquae . 
talia per Latium 'gerebantur' subaudis : et est formosa 
eclipsis . 
cuncta videns mente pertractans : nam non videbat . 
curarum fluctvat aestu his verbis futuram praeoccupat comparationem , 
quae est Apollonii verbum ad verbum . 
fluctvat aestu 
utrumque verbum de mari est . 
atque animum nunc huc celerem nunc dividit illuc vel quod 
suis copiis bellum Itali adversus eum parabant , vel quod a Diomede 
vetere hoste suo auxilia postulabant . 
'celerem' autem ad corporis comparationem , 
quod tardum est , ut iterumque ad tarda 
reverti corpora . 
sole repercussum aut vacat 're' : aut bene 'repercussum' , 
quia primo aquam ferit , inde postea tendit ad tecta . 
radiantis 
imagine lunae negant omnes physici lumen lunae aliud ex se reddere , 
et vituperatur hoc dicto Vergilius : quod tamen tolerabile est , 
quia non lunam , sed imaginem dixit lunae , quam a sole lumen 
accipere manifestum est . 
an ideo 'radiantis' , ut , quoniam luna lumen 
de sole mutuatur , idem videatur etiam ipsa efficere , quae de sole procedit . 
laquearia multi 'lacuaria' legunt , nam 'lacus' dicuntur : 
unde est in Horatio nec mea renidet in domo lacunar . 
non 
enim a laqueis dicitur , sed ab eo quod sunt lacus . 
alitvum pro 'alitum' , sed metri causa , ut diximus supra , 
addidit syllabam . 
sub aetheris axe id est sub aere . 
seramque dedit per membra quietem tardam , quippe in 
bellicis curis . 
'seram' autem pro 'sero' , adverbium temporis in nomen 
deflexum . 
'dedit' autem mire dixit , hoc est indulsit quietem corpori suo . 
hvic deus ipse loci cum ipse fluvius Tiberinus sit , quid ita 
intulit 'deus fluvio' ? 
Tiberinus enim deus genius loci. tiberinus 
bene 'Tiberinus' , quia supra dixerat 'deus' : nam in sacris Tiberinus , 
in coenolexia Tiberis , in poemate Thybris vocatur . 
tenvis glauco velabat amictu carbasus et crines umbrosa tegebat 
harvndo fluvialem aquam purificationi aptam latenter ostendit in 
tantum , ut etiam harundinibus , quae fluminum germina esse non dubium 
est , purificatio rite celebretur . 
ideo inventa occasione poeta harundinibus 
tectum fluvium inducit , ut doceat hoc etiam harundinibus in 
purificatione , quod per aquam , impleri posse , sicut in sacris traditur . 
ideo et ubique fluminibus harundinem dat , ut velatus harundine 
glauca Mincius , et ripis fluvialis harundo . 
quod autem 
ait 'tenuis glauco volabat amictu carbasus' docet quaedam sacra pure 
a linteatis debere fieri . 
carbasus autem genus lini est : linum vero , ut 
ait Plinius , melius inrigatione fluminum , quam pluvia nascitur . 
ideo 
et vestis linea fluminibus tamquam propria datur. senior atqui 
ubique eum flavum dixit ; 
sed 'senior' aut propter spumas dictum 
est , aut ad reverentiam pertinet : sic Lucanus de urbe Roma adhuc 
florente turrigero canos effundens vertice crines (1.188) . 
tum sic adfari subaudis 'visus'. curas his demere dictis 
habitum futurae orationis ostendit . 
o sate gente deum alibi deum certissima 
proles et sate sanguine divum . 
sane interdum haec 
epitheta non vacant , sed vim hortandi obtinent . 
urbem qui revehis nobis ut Ilium in Italiam 
portans : 'urbem' ergo pro civibus posuit . 
'revehis' autem propter 
Dardanum . 
aeternaque pergama servas pro 'servas et aeterna facis' , 
id est efficis ut aeterna sint . 
expectate solo lavrenti dat adfectum etiam locis , ut 
ipsae te Tityre pinus , ipsi te fontes , ipsa haec arbusta 
vocabant . 
hic tibi certa domus quod superius ab Apolline poposcerat , 
hoc nunc indicat Tiberis : da propriam Thymbraee 
domum , da moenia fessis . 
tumor omnis et irae concessere deum quidam 'concessere' 
pro 'discessere' accipiunt . 
alii ita tradunt : nondum concesserunt , 
sed utiliter dissimulat . 
sed aliqua hemistichia in Vergilio tam sunt 
sensu inminuta , quam verbis , ut ecce hoc loco : namque non possumus 
intellegere quievisse omnem tumorem et iram deorum , cum et 
adhuc inimica sit Iuno , et ad Troianorum perniciem addantur alia 
numina , ut furia , ut Iuturna : unde mire quidam conclusit hunc 
versum , dicens 'concessere deum profugis nova moenia Teucris' . 
'concessere' ergo indulserunt vel cesserunt , id est permiserunt , ut nec , 
si muneribus certes , concedat Iollas , id est permittat , indulgeat , 
et extremum hunc Arethusa mihi concede laborem. quodsi ita 
acceperimus , ut dicat Teucros constituere civitatem , nec ea numina , 
quae irata sunt , vetant , nihil erit contrarium : nam et ipsa Iuno 
hoc dicit non dabitur regnis , esto , prohibere Latinis : 
atque inmota manet fatis Lavinia coniunx . 
hic autem 
sensus , etiamsi detrahas subauditionem , potest accipi a superioribus , 
ut sit : tumor omnis et irae concessere deum , ut hic tibi sit certa 
domus certique penates . 
litoreis ingens licet possimus etiam de fluvio litus dicere , 
ponit tamen discretionem , ut hic 'sub ilicibus' , paulo post 
viridique in litore conspicitur sus . 
hanc autem porcam , ut 
diximus supra , secum habuere Troiani , quam amissam 
in Campania invenerunt cum fetu circa Laurentem agrum . 
quam 
ideo Aeneas immolavit Iunoni , quia ipsa dicitur terra , ut coniugis 
in gremium laetae descendit . 
scimus autem hoc animal inimicum 
esse frugibus , ut caprum vitibus , qui Libero immolatur . 
alii 
de ea sue dicunt , habuisse eam Troianos et ubi primum generasset , ibi 
certam spem sedis concepisse : alii in litore Laurenti inventam . 
quam 
secutos Troianos in eum montem pervenisse , ubi postea Alba a colore 
porcae , longa a positione , sit condita . 
sane et 'litoreis' et 'litoralibus' 
dicitur . 
enixa iacebit participio utens tangit historiam . 
solo recubans 'solo' videtur abundare . 
ex quo qua ratiocinatione . 
quod instat quod solum ex laboribus restat : cura enim 
Aeneae praesentis fuerat necessitatis . 
arcades his oris genus a pallante profectum Euander 
Arcas fuit , nepos Pallantis , regis Arcadiae . 
hic patrem suum occidit , 
suadente matre Nicostrata , quae etiam Carmentis dicta est , quia 
carminibus vaticinabatur . 
alii ipsam Nicostratam , matrem Euandri , 
cum esset centum decem annorum , a filio peremptam tradunt . 
constat 
autem Arcadas plurimum vixisse , in tantum , ut quidam usque ad trecentos 
annos vivendo pervenerint . 
ipse autem Euander , dimissa provincia 
sua exilio , non sponte , conpulsus venit ad Italiam et pulsis 
Aboriginibus tenuit loca , in quibus nunc Roma est , et modicum 
oppidum fundavit in monte Palatino , sicut ait Varro nonne Arcades 
exules confugerunt in Palatium , duce Euandro ? . 
hic autem 
mons Palatinus secundum Vergilium a Pallante , avo Euandri , est 
dictus , secundum Varronem et alios a filia Euandri Pallantia , ab 
Hercule vitiata et postea illic sepulta , vel certe a Pallante eius filio 
illic sepulto inmaturae aetatis : alii a filio Euandri , qui post mortem 
patris seditione occisus est : alii a balatu ovium Balanteum volunt 
dictum , et exinde per antistichon Pallanteum dictum . 
sed si a balatu 
hoc nomen venerit , 'pa' longa est , sicut eam Martialis ponit plerumque ; 
si autem a Pallante , 'pa' brevis est , ut eam ponit ubique Vergilius 
secundum suam opinionem . 
genus a pallante profectum 
profectum ad has oras genus a Pallante , non a Pallante profectum . 
qui regem evandrum qui signa id est qui regis Euandri signa 
sunt secuti , ut sanguine placastis ventos et virgine 
caesa pro 'sanguine virginis caesae' . 
in montibus ut diximus supra , in minoribus 
illis colliculis . 
an 'pro monte' , an 'inter montes' ? 
pallantis proavi confundit nomina , ut plerumque solet ; 
nam avus fuit . 
sic et illud dixit luco tunc forte parentis 
Pilumni Turnus et alibi Pilumnusque illi quartus 
pater . 
a quibusdam tamen hic Pallas , auctor Euandrii generis , 
Aegei filius fuisse dicitur , qui a fratre Theseo Athenis regno pulsus 
ad Arcadiam venit et ibi regnum tenuit . 
et hoc poeta quasi Romanis 
dicit : nam ad Aenean non pertinet . 
hi bellum adsidve ducunt cum gente Latina 'ducunt' 
aut gerunt , aut in longum trahunt . 
et bene praestandorum auxiliorum 
exprimit causam , ne magis Turno , quasi Graeco , favere 
credantur . 
foedera ivnge legitur et 'foedere iunge' . 
recto flumine ducam non ad naturam alvei referendum 
est , nam ait et longos superant flexus : sed recto fluminis 
itinere , quia non sunt erraturi . 
et sic dixit , ut tunc se 
ad Caietae recto fert litore portum , hoc est a litore non recedens . 
sic ergo et nunc a litore fluvii non recedentem significat . 
est et alia expositio , ut 'recto flumine' edomito , frenato et in tranquillitatem 
redacto intellegamus : quod etiam fecit , ut mitis 
ut in morem stagni placidaeque paludis : ut sit 'recto' praeteriti 
temporis participium ab eo quod est 'rego' . 
primis pro 'primum cadentibus astris' , cum primum nox occiderit . 
et dictum iuxta vulgarem opinionem , tamquam oriente die occidant 
astra . 
ivnoni fer rite preces sicut etiam Helenus monuit . 
et 
sic 'fer preces' , quemadmodum sacra ferri dicimus . 
mihi victor honorem persolves bene ei adimit bellicam 
curam promittendo voti fore compotem . 
stringentem ripas radentem , inminuentem : nam hoc est 
Tiberini fluminis proprium , adeo ut ab antiquis Rumon dictus sit , 
quasi ripas ruminans et exedens . 
in sacris etiam Serra dicebatur , 
unde ait nunc 'et pinguia culta secantem' . 
in aliqua etiam urbis 
parte Tarentum dicitur eo quod ripas terat . 
alii 'stringentem' iuxta 
veterem morem dictum intellegunt : 'stringere' enim significare dicunt 
tactu modico praeterire , ut ipse ait magno strinxit de corpore 
Turni . 
caeruleus thybris altus , profundus . 
caelo gratissimus 
pro his qui in caelo sunt . 
hic mihi magna domus scilicet circa exitum suum : quamvis 
enim alibi ortus , hunc tamen locum incolo . 
alii Romam dicunt 
Tiberini esse domicilium , hanc dixisse magnam domum . 
alii ostia 
dicunt ab hoc quod nos , cum per diversa discurrerimus officia , in domum 
nostram nos recipimus ibique requiescimus , ut idem hic , cum per 
reliqua spatia discurrerit , recipiat se per ostia in mare . 
alii domum 
non Romam significare , quae adhuc non erat , sed regionem illam , ut 
ostendat sibi eam domum electam , quae ad tantam gloriam perventura 
sit . 
celsis caput urbibus exit de Tuscia , quam illis multum 
constat floruisse temporibus : nam et lucumones reges habebat , et 
maximam Italiae superaverat partem . 
lacu fluvius abutitur lacus nomine , ut mox quo te 
cumque lacus . 
'fluvius' autem hic ipse scilicet deus alvei . 
nox Aenean somnusque reliquit ut fessos 
ventus cum sole reliquit . 
†et cito . 
orientia solis lumina pro 'orientis solis lumina' . 
undam de flumine palmis sustulit quia dicitur nox 
etiam solo somno polluere , unde est et noctem flumine purgat . 
nymphae hic distinguendum , ut generalitatem sequatur 
specialitas , ut in georgicis mater , Cyrene mater : nam 
vitiosum est post speciem genus inferre . 
genus amnibus unde est 
quidam hic hypallagen putant , ut sit : nymphae , quae de amnibus genus 
habetis . 
sane cum 'unde' hodie ad locum referamus , veteres etiam personis 
adplicabant , ita ut ad omne genus et ad omnem numerum referrent , 
ut hoc loco genus femininum et pluralem numerum posuit , cum 
alibi masculinum et singularem posuerit genus unde Latinum : 
quod plenius in initio primi libri Aeneidos dictum est . 
tuo genitor cum flumine sic enim invocatur in precibus 
'adesto , Tiberine , cum tuis undis' . 
Thybrin vero alii a rege Aboriginum 
dictum volunt , qui iuxta dimicans interemptus est ; 
alii ab 
eo rege , quem Glaucus , Minois filius , in Italia interemit ; 
alii , inter 
quos et Livius , ab Albano rege , qui in eum cecidit . 
arcete periclis hypallage est pro 'a me prohibete pericula' . 
quo te cumque lacus tenet lacus est quoddam latentis 
adhuc aquae receptaculum , dictus quasi lacuna . 
ex quo erumpens 
aqua efficit fontem , qui cum fluere coeperit , alveum facit : unde 
tria ista dixit , lacum fontem alveum ; 
hoc enim est 'quocumque solo 
pulcherrimus exis' : quamquam multi hoc versu superfusionem eius 
velint significari . 
ideo autem haec dixit Aeneas , quia audierat 
'hic mihi magna domus celsis caput urbibus exit' . 
semper honore meo amphiboliam facit . 
satis autem Aeneas 
pie pollicetur , cum Tiberis verecunde poposcerit : ait namque 
'mihi victor honorem persolves' . 
corniger flumina ideo cum cornibus pinguntur , sive quod 
mugitum boum imitatur murmur undarum , sive quod plerumque in 
cornuum similitudinem curvatas cernimus ripas . 
hesperidum 
regnator aquarum bene addidit 'Hesperidum' , id est Italicarum : 
nam Eridanus rex est fluminum Hesperiae , ut fluviorum rex Eridanus . 
fluvius vero vocativus antiquus est : qui apud maiores 
in omni forma similis erat nominativo , sed modo aliter est in secunda 
tantum forma . 
namque si proprium fuerit nomen et 'i' ante 
'us' habuerit , 'us' perdita facit vocativum , ut 'Terentius Terenti' , 
nullo excepto ; 
si autem appellativum sit , in 'e' mittit vocativum , 
ut 'pius pie' , 'fluvius fluvie' , excepto 'filius' , nam 'fili' facit . 
plerumque 
tamen poetae euphoniae causa antiquitatem sequuntur . 
et propius legitur et 'proprius' . 
sed si 'proprius' , certius 
familiarius stabilius [significat , ut et proprius res aspice 
nostras] ; 
sin 'propius' , citius significat : Cicero in Verrem 
nec quicquam est propius factum , quam ut illud 
exemplum de Adriano Syracusas referretur . 
et hoc est melius : 
nam statim est porca conspecta , et Aeneas non dubitat de 
fide oraculi , sed exposcit celeritatem . 
tua numina tua oracula 
et promissa . 
geminas pro 'duas' . 
remigioque aptat id est ad remigium , officium remigantium . 
alibi pro turba remigantium , ut remigium supplet . 
monstrum quia et subito , et cum triginta porcellis est visa . 
fetu concolor albo expedita elocutio . 
viridique in litore fluviali scilicet . 
conspicitur sus 
Horatius et amica luto sus . 
sciendum tamen hoc esse vitiosum , 
monosyllabo finiri versum , nisi forte ipso monosyllabo minora explicentur 
animalia , ut parturient montes , nascetur ridiculus 
mus : gratiores enim versus isti sunt secundum Lucilium . 
pius Aeneas oportunum epitheton , quoniam rem divinam facit . 
tibi enim vacat 'enim' et tantum ad ornatum pertinet ; 
integrum 
est ergo 'tibi' , ut ex iteratione crescat augmentum : Terentius o 
Mysis Mysis . 
maxima ivno quaesitum est quae sit 'Iuno maxima' : 
nam , ut diximus , variae sunt eius potestates , ut Curitis , 
Lucina , Matrona , Regina . 
et dicunt theologi ipsam esse matrem 
deum , quae terra dicitur ; 
unde etiam et porca ei sacrificatur . 
ergo perite elegit epitheton , ut maximam diceret . 
mactat mactatio post immolationem est ; 
unde bono usus 
est conpendio . 
sane hysteroproteron est in hoc versu : primum enim 
est 'cum grege sistit ad aram' et sic 'mactat' , id est auget , perficit . 
sacra] sciendum 'sacrum' proprie esse quod ad deos pertinet . 
et hic 
breviter factum sacrificium dixit . 
cum grege ambitiose poeta triginta 
filios gregem dixit . 
fluvium hic 'fluvium' ipsum aquae cursum lenitum accipiendum 
est. quam longa est nocte in quantum longa est , ut 
nunc hiemem inter se luxu , quam longa , fovere . 
reflvens velut in alveum suum recurrens , ut Aeneas 
contra undas pergens descendentis celeritate propemodum uteretur . 
mitis vel ad Tiberim , vel ad stagnum referes . 
aequor aquis aquae ipsius aequalitatem ; 
nam et post ait 
placido aequore . 
rumore secundo hoc est bona fama , cum neminem laederent : 
aut certe dicit eos ante venisse , quam fama nuntiaret venturos . 
aut 'rumore' pro 'Rumone' posuit ; 
nam , ut supra diximus , 
Rumon dictus est : unde et ficus ruminalis , ad quam eiecti 
sunt Remus et Romulus . 
quae fuit ubi nunc est lupercal in circo : 
hac enim labebatur Tiberis , antequam Vertumno factis sacrificiis 
averteretur . 
quamvis ficum ruminalem alii a Romulo velint dictam , 
quasi Romularem , alii a lacte infantibus dato : nam pars gutturis 
ruma dicitur . 
ergo si fuerit 'Rumone secundo' , favente fluvio intellegimus . 
labitur uncta vadis abies descendentis celeritate prope 
conscendit : Statius de disco similisque cadenti crescit in adversum . 
mirantur et undae laus Troianorum per phantasiam 
quandam ex undarum vel nemoris admiratione venientem . 
noctemque diemque fatigant ut silvasque 
fatigant : pro 'ipsi fatigantur' . 
an deest 'se' , ut sit fatigant se : an 
'diem fatigant' pro 'occupant et consummant' ? 
superant flexus 'superant' transeunt , ut fontem 
superare Timavi . 
et hic ostendit non esse alveum fluminis rectum : 
quia Tiberim libri augurum colubrum loquuntur , tamquam flexuosum . 
variisque teguntur arboribus hoc est hunc inter 
fluvio Tiberinus amoeno . 
secant placido aequore silvas ostendit adeo perspicuam 
fuisse naturam fluminis , ut in eo apparerent imagines nemorum , 
quas Troianae naves secabant . 
Terentianus natura sic est fluminis , 
ut obvias imagines [nemorum] receptet in lucem suam . 
sol medium caeli conscenderat igneus orbem alterius 
scilicet diei . 
cum muros arcemque procul Palatinum vidit . 
nec situm 
praesentem considerare debemus : tunc enim nullis obstantibus aedificiis 
et Tiberi per lupercal , ut diximus , fluente , facile mons 
poterat videri Palatinus . 
caelo aequavit pro 'ad caelum extulit' . 
forte die sollemnem illo eu)sumbo/lws , id est bono 
omine victori deo Troianis venientibus sacra celebrantur . 
bona etiam 
usus est oeconomia . 
amphitryoniadae magno divisque ferebat Amphitryo 
rex Thebanorum fuit . 
cuius uxorem Alcmenam Iuppiter adamavit , et 
dum vir eius Oechaliam civitatem oppugnat , de trinoctio facta una 
nocte , cum ea concubuit . 
quae post duos edidit filios , unum de Iove , 
id est Herculem , alterum de marito , qui Iphiclus appellatus est . 
ergo 
adsumpsit epitheton . 
et satis perite ait 'divisque ferebat' : nam cuivis 
deo sacrificaretur , necesse erat post ipsum etiam reliquos invocari . 
quidam 'divisque ferebat' sic intellegunt , ergo et Hercules de divis est : 
ut est illud schema Coeumque Iapetumque creat saevumque Typhoea 
et coniuratos caelum rescindere fratres , ergo et superiores 
tres coniurati ; 
et niveamque Paron sparsasque per 
aequor Cycladas , ergo et illa e Cycladibus . 
ante urbem secundum antiquum situm : tunc enim brevis 
civitas fuerat . 
pallas hvic filius pro 'cum hoc' . 
ivvenum primi pavperque senatus totam ostendit aetatem , 
et praemisit iuvenes : nam per senatum seniores significantur . 
'pauper' autem aut ad numerum retulit , centum enim sub Romulo 
fuerunt : aut re vera 'pauper' , per quod Romani imperii ostenditur 
parsimonia , pro laude tunc habita . 
et libri veterum tradunt a maioribus 
sacrificando parsimoniam observatam esse . 
tepidusque crvor frustra quidam cruorem pecorum , 
sanguinem hominum volunt : nam Iuvenalis ait sanguis 
iret et a magno cervix ferienda magistro , Vergilius 
atque atros siccabat veste cruores . 
tura dabant 'dabant' 
verbo sacrorum usus est : nam dici solebat in sacris 'da quod debes de 
manu dextra aris' . 
celsas videre rates quia dixit geminasque legit 
de classe biremes . 
inter opacum adlabi nemus hoc est per 
nemus , ut hunc inter fluvio Tiberinus amoeno . 
et 
est honesta elocutio , ut si dicas 'inter cenam locutus sum' , id est 
per cenam . 
tacitis incumbere remis pro 'ipsi taciti' , hoc est sine 
celeumate . 
consurgunt mensis quidam mensas proprie deorum tradunt : 
nam et ideo subiunctum 'quos rumpere Pallas sacra vetat'. avdax 
quos rvmpere pallas sacra vetat ne interruptione sacrificii— 
'rumpere' enim pro 'interrumpere' posuit—piaculum committeretur : 
unde etiam Helenus nequa inter sanctos ignes in honore 
deorum hostilis facies occurrat et omina turbet . 
denique 
cum ludi circenses Apollini celebrarentur et Hannibal nuntiatus 
esset circa portam Collinam urbi ingruere , omnes raptis armis concurrerunt . 
reversi postea cum piaculum formidarent , invenerunt 
saltantem in circo senem quendam . 
qui cum interrogatus dixisset 
se non interrupisse saltationem , dictum est hoc proverbium 'salva 
res est , saltat senex' . 
'audacem' autem dicit ubique Vergilius , 
quotiens vult ostendere virtutem sine fortuna : unde etiam Turnum 
audacem vocat . 
ivvenes quae cavsa subegit succincta et plena interrogatio , 
cui per singula respondet Aeneas . 
ignotas temptare vias ideo 'ignotas' , quia videt eos esse peregrinos . 
et bene breviter , sed frequentius interrogationibus eos urget , ut 
state viri . 
quae causa viae ? 
quive estis in armis ? 
quove tenetis iter ? 
qui genus quo genere . 
et bona est elocutio. unde domo 
de qua civitate ? 
an arma tropum fecit metri causa : nam consequens 
erat ut diceret 'an bellum' . 
puppi sic fatur ab alta sic intellegendum , ut simul dicat 
et faciat . 
paciferaeque manu ramum praetendit olivae ne moram 
faceret in responsione . 
paciferaeque m. r. p. o.] quoniam Pallas prius 
de pace quaesierat . 
et ideo mox signum pacis ostendit , ut cetera Pallas 
securus audiret . 
troivgenas ac tela breviter singulis quaesitis respondit . 
et 
'Troiugenas' ad 'qui genus' referendum. tela vides inimica Latinis 
bona conciliatio : nam audierat hi bellum adsidue 
ducunt cum gente Latina . 
ergo 'tela inimica' ad illud pertinet 
'pacemne huc fertis an arma' ? 
quos illi bello profugos sicut et vos . 
et movet conciliationem 
etiam ex similitudine fortunae . 
superbo iniusto . 
evandrum petimus hoc ad 'quo tenditis' pertinet. ferte 
haec hoc ad ramum pertinet , 'dicite' ad verba . 
vel 'ferte' vobiscum 
et 'dicite' , kata\ tou= au)tou= . 
socia arma rogantis hoc ad illud pertinet 'quae causa subegit' . 
'rogantes' autem ad id pertinet quod a sibylla dictum fuerat 
quas gentes Italum aut quas non oraveris urbes ? 
tanto percussus nomine Dardani scilicet commemoratione . 
'tanto' autem , id est magnitudine nominis . 
quicumque es hoc ad nomen Aeneae pertinet : nam esse 
Troianos audierat . 
nostris succede penatibus hospes mire sine patris auctoritate 
nihil confirmat , et tamen hospitem appellat . 
dextramque amplexus inhaesit ostendit virum et virtutis 
et hospitalitatis amatorem . 
subeunt luco fluvivmque relinquunt hypallage in 
sensu . 
et hic 'subeunt' iuxta veteres dativo iunxit , cum alibi iuxta 
usum praesentem accusativo iunxerit , ut Aeneae subiit 
mucronem , sicut et 'succede' [veteres] dativo iunxerat : quod significat 
'penitus ingredere' , ut hoc loco 'ac nostris succede penatibus hospes' . 
Sallustius tamen , ut dictum est , accusativo iunxit . 
optime graivgenum quantum ad Aeneam pertinet Graeci 
neque boni neque meliores sunt . 
ergo 'optime Graiugenum' superlativus 
est pro positivo : nam 'optimus malorum' non possumus dicere ; 
superlativus enim suo tantum iungitur generi . 
sic ergo dixit 
ut Homerus dikaio/tatos *kentau/rwn pro di/kaios , id est 'iustissimus 
Centaurorum' pro 'iustus' . 
et est rhetorica persuasio : nam principium 
ex utriusque persona sumpsit . 
'optime Graiugenum' ad Euandrum 
pertinet , 'cui me fortuna precari' ad Aenean , qui se fatetur supplicem 
venire . 
sed quia ignotus est et ostendere vult quid impetrare debet , ait 
'Dardanus Iliacae primus pater urbis et auctor' . 
contra quos auxilium 
petat 'gens eadem quae te' . 
quid ipsi etiam sit utile , a quo beneficium 
postulatur , 'nos si pellant nihil afore credunt' : dicit enim , nos pellimur , 
sed vos servietis . 
post rem ipsam proposuit 'accipe daque fidem' . 
ad ultimum possumus reddere beneficium 'sunt nobis fortia bello pectora' : 
nam utrum posset is a quo petebatur , omisit , quia manifestum erat 
posse , et ignotus a demonstratione personae suae incipere debebat . 
cui me fortuna precari servavit to\ pre/pon dicendo 'fortuna' . 
et 
'cui me precari' antiquum est ; 
nam modo 'quem precari' dicimus : 
Terentius credo qui mihi sic oret , item facite ut vobis decet , 
Sallustius locum editiorem quam victoribus decebat . 
et est 
Graecum , ut eu)/xeo *)apo/llwni . 
sane veteres et 'precor illi' pro 'precor 
pro illo' dicebant : Plautus in Amphitryone noli pessimo precario (fr . 
13) , 
hoc est 'pro pessimo noli precari' . 
aut hyperbaton est hoc modo : tibi 
me fortuna vitta comptos voluit praetendere ramos et precari . 
vitta comptos ramos ut in pacis petitione ramus olivae 
cum vittis offeratur , partim fabulae , partim naturae efficit ratio . 
nam cum de nomine Athenarum Neptunus et Minerva contenderent 
et iussisset Iuppiter ut illius nomine diceretur civitas , qui munus 
melius obtulisset hominibus , equum Neptunus , Minerva olivam protulit , 
et statim vicit . 
unde cum eius ramus alicui offertur , indicat 
eum esse meliorem . 
hinc est illud proverbium herbam do , id est 
cedo victoriam , quod Varro in aetiis ponit , cum in agonibus herbam 
in modum palmae dat aliquis ei , cum quo contendere non 
conatur , et fatetur esse meliorem . 
vittas autem habet ramus olivae 
ideo , ut inertiam et inbecillitatem offerentis ostendat : scimus enim 
oves , unde lana , e qua vittae , egere alieno semper auxilio . 
aut quia 
et lana in tutela Minervae sit , quae pacis bellique sit cultrix . 
aut quia 
mite et quietum animal est ovis , cuius quietem habere debent qui in 
foedus et amicitiam coeunt . 
quaeritur autem quid dixerit 'comptos' . 
sed ut crines comi dicimus cum nectuntur , ita et hic etiam ramos 
comptos nexos illigatos intellege , ut ipse tum ramum innectit 
olivae : ergo quod illic 'innectit' , hic 'comptos' dixit. volvit 
hinc eum laudat , quod tantus eum vir rogare conpellitur . 
danaum quod ductor et arcas nec quod multitudinem 
haberes extimui , nec quod esses Arcas †ut illuc hoc tendat id est 
Agamemnoni et Menelao cognatione coniunctus . 
et hoc ad laudem 
Euandri pertinet , qui qualitate morum meruit non timeri . 
fores pro 'fuisses' . 
et notandum 'fores' de praeterito . 
geminis conivnctus atridis geminos hic duos , aliter 'gemini' uno partu 
editi . 
quaeritur sane unde Euander Atridis genere fuerit coniunctus . 
et quamvis Hesiodus dicat qualiter coniunctus sit Euander , tamen quidam 
aiunt Thestii filias Ledam et Hypermestram fuisse , Ledae et Tyndarei 
filias Clytemestram Helenam et Timandram fuisse , quam duxit 
uxorem Echemus Arcas , cuius filius Euander : Clytemestram et Helenam 
notum est Agamemnoni et Menelao iunctas fuisse . 
alii ita tradunt : 
Steropes et Atlantis filios Oenomaum et Maiam fuisse , Oenomai 
Hippodamiam filiam , unde Atreus natus ; 
at Maiae filius Mercurius , 
ex quo Arcades , de quibus Euander : quod Accius in Atreo plenius 
refert . 
alii ita narrant : Atlas complures habuit filias , et de Dione 
<Tantalus> 
Pelopem genuit , is Atreum , Atreus Agamemnonem et Menelaum ; 
Mercurius deinde est Nicostratae pater , quae fuit mater Euandri ; 
Mercurium Maia filia Atlantis genuit . 
sic Euander Atridis coniunctus 
est . 
Troianis autem sic iungitur : ex Electra , Atlantis filia , et Iove 
Dardanus nascitur , eius filius Erichthonius , ex eo Assaracus , ex illo 
Capys , ex illo Anchises , ex illo Aeneas . 
mea me virtus haec adrogatio ad honorem Euandri pertinet . 
et sane paulo adrogantius videretur virtutem suam laudasse , nisi 
deorum oracula et fata coniungeret . 
deinde ut Euandro blandiretur , 
'tua' inquit 'terris dedita fama' . 
et ut in audientis mente remaneret , 
in ultimo addidit 'et fatis egere volentem' . 
sed hic singula distinguenda , 
ut maior sit enumeratio. sancta oracula divum Tiberini scilicet , 
vel Apollinis , ut via prima salutis , quod minime reris , 
Graia pandetur ab urbe . 
didita fama divulgata , ut diditur hic subito 
Troiana per agmina rumor . 
fatis egere volentem id est , quod voluntatis fuerat 
egit necessitas fati . 
dardanus iliacae primus pater urbis et auctor Dardanus 
ex Iove et Electra , Atlantis filia , genitus de Italia sorte abire 
conpulsus , agros Troicos petit ibique Dardanum oppidum in regione 
Dardania conlocavit . 
sane hic reddit quod ait supra 'cognatique patres' . 
sane sciendum Atlantes tres fuisse ; 
unum Maurum , qui est 
maximus ; 
alterum Italicum , patrem Electrae , unde natus est Dardanus ; 
tertium Arcadicum , patrem Maiae , unde natus est Mercurius . 
sed nunc ex nominum similitudine facit errorem et dicit Electram 
et Maiam filias fuisse Atlantis maximi . 
nec praeter rationem ait 
et 'maximus' et 'Atlas idem Atlas generat' : nam et 
ipse habuit etiam horum nominum filias , id est Electram et Maiam . 
ut grai perhibent id est , ut vestrae continent litterae : 
firmius enim est quod ipsorum testimonio infertur . 
advehitur teucros et homines et regionem significat . 
sane 
prolepsis est : nam post Dardanum Teucri appellati sunt . 
mercurius pater est Mercurius Iovis et Maiae , quae est una 
de pleiadibus , filius , auctor eloquentiae et lyrae , internuntius deorum . 
iste etiam palaestrae inventor hoc modo esse narratur . 
Choricus , quidam 
rex Arcadiae , filios habuit Plexippum et Enetum et Palaestram 
filiam . 
sed iuvenes cum casu inter se haberent certamen , inpressione et 
nisu corporum invenere luctamina . 
qui cum hoc patre praesente facerent 
et ille re nova delectaretur , ex ea re ludus factus est , quam rem Palaestra , 
soror iuvenum , Mercurio amanti se prodidit . 
qui cum rem 
novam vidisset , pleniorem de industria artem homines docuit . 
hoc seni 
iuvenes a sorore proditum nuntiant . 
ille iratus est potius filiis , quod 
non tamquam furem Mercurium insequerentur . 
quem cum illi in monte 
dormientem invenissent , manus ei amputaverunt : unde et ipse Cyllenius 
et mons dicuntur ; 
namque Graece kullou/s aliqua mutilatos parte corporis 
dicunt : unde etiam hermas vocamus quosdam stimulos in modum 
signorum sine manibus . 
Mercurius vero Iovi conquestus , Choricum 
evisceratum in folliculum redigi fecit , amatam vero suam Palaestram 
remuneratus omne luctamen , quod corpore conficitur , palaestram vocari 
fecit . 
alii Mercurium quasi Medicurrium a Latinis dictum volunt , quod 
inter caelum et inferos semper intercurrat . 
hic etiam mercimonii deus 
est . 
quidam hunc in petaso et in pedibus pinnas habere volunt propter 
orationis , cuius auctor est , velocitatem . 
caduceum illi ideo adsignatur , 
quod fide media hostes in amicitiam conducat : quae virga ideo serpentibus 
inligata est , ut sicut illi obliti veneni sui in se coeunt , ita hostes 
contemptis et depositis inimicitiis in amicitiam revertantur. candida 
maia splendidior enim est Maia inter pliadas , quae est una de 
Atlantidibus , hoc est pliadibus . 
non ergo 'candida' pulchra , ut 
candida Dido . 
meminit autem Maiam Atlantidem esse , ut 
ante tibi Eoae Atlantides abscondantur et multi ante occasum 
Maiae coepere , cum vellet per Maiam etiam ceteras Atlantis filias 
intellegi . 
cyllenae mons est Arcadiae , ubi Maia Mercurium est 
enixa . 
fudit autem non iniuriose dictum est , ut in Pisonem 
quae te beluam ex utero , non hominem fudit , sed celeritatem 
parientis ostendit , quod infantibus dicitur omen felicitatis adferre . 
spectat etiam ad rationem physicam : nam celer est ubique Mercurius , 
ut diximus supra , et ideo dicit eum etiam in ortu 
fuisse velocem . 
genus amborum aut meum et tuum , aut Troianorum et Arcadum . 
ergo 'amborum' potest 'utrorumque' accipi . 
temptamenta tui pepigi cum nullo ante pactus sum , 
ut te aut per artem aliquam , aut per legatos probarem , sed intrepidum 
me tibi commisi . 
'temptamenta pepigi' experimenta pactus 
sum : nam geminus est † 
hic praeteritus ab eo quod est paciscor : 
facit enim et 'pepigi' et 'pactus sum' , sicut 'placeo' et placui et 
placitus sum . 
'pago' enim , unde multi volunt venire 'pepigi' , nusquam 
est lectum . 
et altera est expositio : non temptavi te quibusdam 
pactionibus , quibus crederem tuto ad te venturum : ut haec fuerit ars 
temptantis . 
aut 'non legatos' tale est , quemadmodum in oratione ab 
alio in aliud initium transitur , ut me me adsum qui feci , 
et non respondetur propositis . 
ergo illud refertur 'non legatos misi' , 
aut tale aliquid , quod sententiam compleat . 
gens eadem quae te sic agit , ut et ipse praestare videatur ; 
nam et supra ait 'socia arma rogantes' . 
et argute inseruit 
'eadem' , nec addidit 'nos'. davnia Rutula , a Dauno . 
crudeli bello supra 'bello profugos egere superbo' . 
nihil afore sibi offuturum nihil arbitrantur . 
quin omnem ut non omnem . 
et bene 'omnem' , ne solum Euandrum 
contemnere viderentur . 
penitus sva sub ivga utrum 'penitus 
sub iuga mittant' , an 'omnem penitus Hesperiam' ? 
quod supra teneant Adriaticum dicit . 
quodque adlvit 
infra Tyrrhenum dicit : omne enim mare , quod a Sicilia usque ad 
Hispaniam tendit , inferum appellatur ideo quod sol ibi ad inferiores 
caeli partes delapsus occidat . 
accipe daque fidem ab utili agit . 
et hoc est quod ait 
in decimo humanis quae sit fiducia rebus . 
sunt nobis 
fortia bello pectora iterum sic laudat iuventutem suam , quasi praestet 
auxilium . 
rebus spectata ivventus experimentis probata , decennali 
scilicet proelio . 
et bene promissionem rebus confirmat et testimoniis , 
quae est verbis invalida . 
ille os oculosque loquentis suffecerat ad recordationem Anchisae 
vultum agnovisse . 
addidit 'et totum lustrabat lumine corpus' : quod 
sine dubio non vacat . 
nam quia Aeneas de virtute sua multa praedixerat , 
orationem eius voluit aestimare de corpore : et postquam fides 
facta est , inde coepit 'ut te fortissime Teucrum accipio' . 
totum lustrabat lumine corpus paterna in eo lineamenta 
cognoscens . 
'lumine' autem pro luminibus , id est oculis . 
pauca refert non pauca , sed paucis , id est breviter . 
hoc vult dicere : multa eum dixisse , sed paucis . 
ut te quemadmodum . 
ut te fortissime teucrum ad 'optime Graiugenum' reddidit 
'fortissime Teucrum' . 
agnoscoque libens postquam probavit ex habitu corporis 
vera esse quae dicebat Aeneas , per Anchisen eum laudat adulatione 
deposita . 
sane inter agnosco et cognosco superfluo quidam 
volunt facere discretionem , ut cognoscamus novos , agnoscamus 
antiquos . 
sed haec a poetis metri necessitate variantur ; 
nam 'agnosco' 
propter synalipham dixit . 
vocem Anchisae magni mire quod non fecit Aenean dicentem 
qui sit , Euandrum cognoscentem . 
hesionae visentem regna sororis commemorationi necessitudinis 
reddit commemorationem hospitii . 
sane fabula de Hesione et nota 
est et aliquot locis exposita . 
quis enim nescit a Laomedonte mercedem 
Neptuno et Apollini ob muros Troiae fabricatos negatam ; 
cumque incursu 
maris civitas vexaretur , coactum Laomedontem filiam Hesionam 
ceto obicere ; 
eamque ab Hercule liberatam , eversa Troia et occiso Laomedonte 
propter negatum praemium , Telamoni suo comiti in matrimonium 
datam . 
quae causa fecit ut Priamus ad visenda sororis regna 
proficiscens , cum Salaminam tenderet , iter per Arcadiam faceret et tunc 
ab Euandro esset susceptus Anchises. hesionae visentem regna 
sororis ut diximus supra Hercules eversa Troia Hesionam , 
Laomedontis filiam , Telamoni suo comiti dedit , ex qua natus est 
Teucer . 
Priamus postea cum Salamina tenderet ad visendum regnum 
sororis , per Arcadiam iter fecit , et tunc ab Euandro est susceptus 
Anchises . 
visentem regna videre cupientem . 
protinus uno eodemque tempore , hoc est dum pergit , 
vidit Arcadiam ; 
nam non possumus 'simul' intellegere , cum Salamina 
insula sit , Arcadia in continenti . 
mirabarque duces teucros hos laudat , quo melior sit 
ille quem praefert . 
cunctis altior non solum ad staturam , sed ad omnia . 
ivvenali ardebat amore inest enim strenuis iuvenibus 
studium adquirendarum amicitiarum : Horatius animusque virilis 
quaerit opes et amicitias . 
cupidus e)piqumw=n. phenei oppidi Arcadiae : Homerus 
oi(\ *fe/neo/n t' e)ne/monto . 
nec nos debet movere quod , cum Euander 
de Pallanteo sit , dicit 'Phenei sub moenia' , cum sciamus poetas 
vicinas omnes pro uno habere civitates , sicut de Didone facit , quam 
nonnumquam Tyriam , aliquotiens Sidoniam vocat . 
ille mihi insignem pharetram ius hospitii habet inter 
se remunerationem , sed verecunde tacet Euander de suis muneribus . 
lyciasque sagittas enumerando singula efficit ne communia et ficta 
videantur . 
auro dedit intertextam legitur et 'intertexto' . 
et figurate 
dictum est , intertextum aurum habentem . 
frenaque bina poetice , nam 'duo' debuit dicere : 'bina' 
enim secundum Ciceronem non dicuntur nisi de his quae sunt 
numeri tantum pluralis . 
nam Cicero per epistolam culpat filium , 
dicens male eum dixisse 'direxi litteras duas' , cum 'litterae' , quotiens 
epistolam significant , numeri tantum pluralis sint . 
contra 
'epistolas binas' non dicimus , sed 'duas' . 
ivncta est mihi foedere dextra antiquis amicitiis per 
Anchisae hospitium . 
avxilio laetos dimittam haec sunt pauca quibus auxilium 
pollicetur . 
opibus id est militibus . 
'opes' antiqui vocabant milites . 
quando huc venistis amici siquidem amici iam venistis : 
extraneos enim ad sacra non licebat adhibere . 
hos autem adhibet 
ad sacra quasi antiquis iunctos amicitiis : unde infert 'et iam nunc 
sociorum adsuescite mensis' . 
annva quae differre nefas anniversaria sacrificia , id 
est sollemnia , ideo non differuntur , quia nec iterari possunt . 
sollemne 
autem hoc esse ipse ait forte die sollemnem illo rex Arcas 
honorem. nam kalendaria si qua fuerint ratione dilata , possunt 
repeti , nec piaculum eorum intermissione committitur . 
sane hoc 
sacrum pollutum vocatur , quod populo annis singulis luitur . 
faventes 
ut in sacris 'favete linguis' , 'favete vocibus' . 
et iam nunc ordo est 'et iam sociorum' . 
dapes epulae deorum propriae , ut Iovis cena . 
sublata 
reponi pocula quoniam metu reliquerant mensas , ideo ait 'reponi' . 
gramineo hic 'de gramine facto' , alibi 'gramineo' pro graminoso , 
ut gramineo ripae religavit ab aggere classem . 
sedili bene 'sedili' : nam in templo Herculis lectisternium 
esse non licebat . 
quamvis apud veteres omnes sedentes vescerentur . 
praecipvum potest et 'praecipue' accipi . 
accipit aut suscipit ad sedendum : aut pascit , ut 
illos porticibus rex accipiebat in amplis . 
torum autem 
herbarum super solium fuisse intellegamus , ne sit sedili contrarium . 
congrue autem de leonis pelle dicit coopertum , quasi in Herculis 
sacris . 
invitat et accipit verba hospitalia . 
tum lecti ivvenes non vacat 'lecti' : in sacris enim 
Herculis nec servi intererant nec liberti , adeo ut Appius , qui sacra 
haec transtulit in libertos vel , ut quidam volunt , in servos publicos , 
et caruerit oculis et intra annum omnem familiam perdiderit Pinariorum . 
certatim id est studiose . 
araeque sacerdos maximae 
scilicet : nondum enim templum Herculis fuerat , sed ara tantummodo , 
quam maximam dicit ex magnitudine fabricae . 
laboratae cereris quae eget laboris , ut mox et frumentis 
labor additus , ut mala culmos esset robigo : glandes 
enim sine ullo labore nascuntur . 
perpetvi tergo bovis [aut] secundum Homerum intellegendum , 
qui dicit carnes dorsi apponi solitas honorabilioribus , ut 
sit sensus talis : posuit ante eos magni bovis carnes eas quae apud 
maiores in honore fuerunt . 
et re vera 'perpetui' : nam de hoc bove 
immolato Herculi carnes carius vendebantur causa religionis , et 
inde alter redimebatur , qui ex illius pretio comparatus quasi perpetuus 
esse videbatur . 
'tergo' autem potest a parte totum intellegi : 
quamvis alii dicant ideo 'tergo bovis' , quod ad aram maximam aliquid 
servari de tauro nefas est ; 
nam et corium illius mandunt . 
lustralibus 
aut pinguibus : moris enim fuerat completo lustro pingues 
victimas offerre censores : aut certe de quinquennali bove , id est 
perfectae aetatis : nam Homerus dicit pi/ona pentae/thron . 
aut quia 
per quinquennium ipsis victimis urbs lustrari solebat . 
alii proprie 'lustralia' 
dicunt quae duabus manibus accepta in aram pontifex vel censor 
inponit : quae non prosecantur . 
postquam exempta fames et amor compressus edendi 
postquam et necessitati satis factum est et voluptati . 
rex evandrus aut non servavit nominis declinationem : nam 
'Euander' facit , sicut ipse alibi Pallas Euander in ipsis : 
aut Graece declinavit o( *eu)/andros. non haec variat in uno pronomine 
'non haec sollemnia nobis , has ex more dapes , hanc tanti 
numinis aram' . 
vana superstitio superstitio est timor superfluus et delirus . 
aut ab aniculis dicta superstitio , quia multae superstites per 
aetatem delirant et stultae sunt : aut secundum Lucretium 
superstitio est superstantium rerum , id est caelestium et divinarum , 
quae super nos stant , inanis et superfluus timor . 
vetervmque 
ignara deorum duo dicit : non ideo Herculem colimus , aut quia 
omnem religionem veram putamus , aut quia deos ignoramus antiquos . 
cautum enim fuerat et apud Athenienses et apud Romanos , 
ne quis novas introduceret religiones : unde et Socrates damnatus 
est et Chaldaei vel Iudaei sunt urbe depulsi . 
sane quidam veteres 
deos novensiles dicunt , quibus merita virtutis dederint numinis dignitatem . 
ergo ideo 'vana' , quia superstitio ignara deorum . 
novamus honores detraxit 're' , nam 'renovamus' debuit 
dicere : quam particulam alibi addidit , ut fata renarrabat 
divum . 
aliter in quarto tecta novantem dixit . 
quidam 
intellegunt proprie esse 'novare' replicando vetera quandam facere 
novitatem ac per hoc excludere vetustatis iniuriam . 
suspensam hanc aspice rupem Cacus secundum fabulam 
Vulcani filius fuit , ore ignem ac fumum vomens , qui vicina omnia 
populabatur . 
veritas tamen secundum philologos et historicos hoc 
habet , hunc fuisse Euandri nequissimum servum ac furem . 
novimus 
autem malum a Graecis kako/n dici : quem ita illo tempore Arcades 
appellabant . 
postea translato accentu Cacus dictus est , ut *(ele/nh 
Helena . 
ignem autem dictus est vomere , quod agros igne populabatur . 
hunc soror sua eiusdem nominis prodidit : unde etiam sacellum 
meruit , in quo ei per virgines Vestae sacrificabatur . 
svspensam 
rvpem quasi iam iamque lapsuram . 
recessu a vestigiis scilicet hominum . 
semihominis hoc est feritate corrupti . 
facies pro 'universus 
visus' . 
inaccessam participium sine verbi origine , 'accedor' enim 
non dicimus ; 
sed tale est , ut placita nupta triumphata regnata . 
et quaeritur quis hoc ante Vergilium dixerit ? 
ora virum hoc est capita . 
hvic monstro bene vitavit casum , in quo inerat turpis 
significatio verbi , ne diceret 'huic Caco' . 
et nobis sicut multis , quibus Hercules profuit monstra 
purgando . 
aetas beneficium temporis , ut volvenda 
dies en attulit ultro . 
avxilium adventumque dei hysteroproteron ; 
ante enim adventum , 
sic auxilium debuit dicere. maximus vltor non tantum 
noster , sed omnium terrarum . 
tergemini nece geryonae hanc fabulam diximus illo 
loco postquam Laurentia victor Geryone extincto 
Tirynthius attigit arva . 
spoliisque superbus atqui boves 
abduxerat : sed spolium est quicquid de hostibus tollitur , ut 
addit equos et tela quibus spoliaverat hostem item 
postquam illum vita victor spoliavit Achilles . 
sane aliter 
supra foribusque superbis . 
victor perpetuo epitheto Herculis usus est , quia omnia animalia 
vicit : quod in sequentibus plenius dicetur . 
sane de Caco interempto 
ab Hercule tam Graeci quam Romani consentiunt , solus Verrius 
Flaccus dicit Garanum fuisse pastorem magnarum virium , qui 
Cacum adflixit , omnes autem magnarum virium apud veteres Hercules 
dictos . 
at furis caci mens pro ingenti scelere furis nomen 
posuit : capitale enim crimen apud maiores fuit ante poenam quadrupli . 
sed hic quidam ab Euandro tamquam in degeneri fraude furem 
appellatum volunt . 
avertit erat proprium 'abegit' ; 
sed respexit ad praedam , 
quae averti dicitur , ut raptas ad litora vertere praedas . 
atque hos quotiens masculinum et femininum iunguntur . 
haec disciplina est , ut etiam si posterius est femininum , masculino 
respondeamus . 
pedibus rectis pro 'pedum rectorum' , dativus pro 
genitivo . 
versisque viarum indiciis] hoc est vestigiis , quod aversi trahebantur . 
versisque viarum indiciis id est contra naturam inicientibus 
errorem indiciis . 
ipsa , inquit , decipiebant indicia , quae indicare 
consuerunt ; 
nam 'indicium' ab indicando nomen accepit . 
signa et hic 'signa' pro vestigiis . 
querellis impleri nemus non , ut multi dicunt , quia 
consortes perdiderant , sed quia avellebantur a pascuis : insita enim 
est bubus aviditas edendi , unde est ite domum pasti , si quis 
pudor , ite iuvenci : vel certe propter stabulorum mutationem . 
'impleri 
nemus' pro 'impletur et relincuntur' , infinitum pro indicativo . 
et colles clamore relinqui cum clamore , ut 
et templum clamore petebant et atque Ixionii vento rota 
constitit orbis , id est cum vento . 
et hoc est melius . 
nam multi 
dicunt : relinquebantur colles etiam a clamore , hoc est tantum recesserant 
a collibus boves , ut nec echo resultaret , scilicet ad colles 
iam clamore non perveniente . 
quod non procedit , quia hoc sensu 
illud excluditur 'reddidit una boum vocem' : si enim tam longe 
fuerunt , ut nulla ratione recedentium boum mugitus colles derelictos 
feriret , quemadmodum inclusi bovis est clamor auditus ab Hercule ? 
alii ita : linquit imago vocis evanescens , tamquam relictis collibus inaudita . 
reddidit quasi inclamata . 
una boum figura Graeca , mi/a 
tw=n bow=n . 
mugiit more suo pro 'mugivit' , ut audiit et 
Triviae longe lacus . 
custodita fefellit id est dum custodiretur 
fefellit . 
exarserat pro 'exarsit'. atro felle dolor quo irascimur 
secundum physicos , ut splene ridemus : Persius sed 
sum petulanti splene cachinno . 
rapit arma manu nodisque gravatum robur duo dixit , sagittas 
et clavam . 
et non vacat 'que' : nam si armorum epexegesis est 
'nodis robur gravatum' , vacat 'que' . 
'gravatum' autem pro 'grave' 
posuit : nam grave est per naturam ponderosum , gravatum quod 
oneratur extrinsecus . 
sed quidam melius 'gravatum' , quam 'grave' 
dictum volunt , quasi extrinsecus nodi sint additi . 
tum primum id est primo Herculis beneficio . 
turbatumque oculis ea parte turbatum , quae proditrix 
mentis est . 
alii 'oculi' legunt et accipiunt a superioribus 'videre 
turbatum oculi' . 
ilicet potest 'ilicet' accipi pro 'igitur' aut 'continuo' . 
arte paterna perseverat in fabula . 
sane aliter ferro , 
aliter arte . 
fultosque emuniit hysteroproteron : fulsit ut muniti essent . 
et 'emuniit' sicut 'mugiit' et 'emuniit' pro emunivit . 
obice postes 
hanc obicem dicimus , ut ecce maris magna claudit 
nos obice pontus . 
dubitant enim multi , utrum masculinum sit . 
tirynthius a Tiryntha , in qua nutritus est civitate , ut 
diximus supra . 
et est versus hypermetrus . 
dentibus infrendens proprie 'infrendens' est inter se conprimens 
dentes : nam et frendere significat dentibus frangere , unde nefrendes 
infantes , quia nondum habent dentes . 
et Varro frenos hinc putat 
dictos . 
frendere ergo quoquo modo frangere , ut 'fresa faba' fracta . 
aventini montem ut fontem Timavi , 
Buthroti urbem . 
ter fessus valle resedit egens consilii : Sallustius 
fessus in Pamphyliam se receperat . 
nam corpore 'fatigatum' 
dicimus , animo vero 'fessum' , quamvis hoc saepe confundat auctoritas . 
sane quidam sic distinguunt 'ter saxea temptat limina' , subiungunt 
'nequiquam ter' , ac post 'fessus valle resedit' , ut semel sederit . 
stabat acuta silex paene omnes hunc silicem dixerunt : 
nam et Varro et Lucretius ita dicunt . 
tanta tamen est Vergilii 
auctoritas , ut persuadeat nobis etiam hanc silicem dici . 
dirarum 
volucrum modo 'dirarum' non mali ominis dicit , ut sunt bubones , 
sed quae humanis cadaveribus vescebantur : dixit enim foribusque 
adfixa superbis ora virum tristi pendebant pallida 
tabo . 
dexter hoc est a dextra parte consistens. concussit solvit , 
inpulit . 
satis signatis usus est verbis . 
reflvitque exterritus amnis rem naturae vertit in 
fabulam , cum ruina rupis in se recurrere necesse sit impetum fluminis . 
ingens regia regia , sicut Cacus putabat . 
sic est et illud 
dictum illa se iactet in aula Aeolus . 
penitus patvere 
admissum lumen est usque ad secreta speluncae . 
cavernas 
autem speluncae per tapinosin dixit . 
sane veteres loca concava , vel 
si quid incurvum fuisset , cavernas appellabant . 
si qua vi terrae hiatus non nisi ex terrae motu fit . 
qui 
quoniam aut motu aquae inferioris nascitur , aut crebris tonitribus , 
aut de concavis terris erumpentibus ventis , ideo ait 'si qua vi' . 
quod autem dicit 'infernas reseret sedes' , notandum est etiam de 
inpossibilibus fieri posse comparationem . 
dis invisa superis scilicet . 
trepident inmisso lumine manes Lucanus et 
subito feriere die (6.744) . 
insveta rudentem clamantem . 
et abusive dictum est , 
sicut supra de leonibus et sera sub nocte rudentum , 
nam rudere proprie asinorum est : Persius findor ut Arcadiae 
pecuaria rudere dicas . 
aut ideo 'rudentem' , quia supra 
ait semihominis Caci . 
telis premit omne quod iaci potest telum vocatur a)po\ 
tou= thlo/qen , unde addidit 'omniaque arma advocat' . 
molaribus asperrimis saxis , non unde molae fiunt . 
et 
secundum Homerum dixit , muloeide/i+ pe/trw| . 
aut certe magnis et 
molis convenientibus . 
faucibus ingentem fumum mirabile dictu consuetudine sua usus 
est , ut cum aliquid contra naturam factum infert , praedicat unde incredibile 
videatur , ut cui tres animas Feronia mater , horrendum 
dictu , dederat . 
et 'mirabile dictu' parenthesis est . 
fumiferam noctem non est noctis epitheton , sed quam Cacus 
fumum evomens faciebat . 
commixtis igne tenebris utrumque enim 
evomebat . 
non tulit non sustinuit . 
animis pro ira : unde iracundos 
dicimus animosos. per ignem per eam rem , unde ille sperabat 
auxilium . 
incendia vana 'vana' quantum ad Herculem pertinet . 
angit inhaerens elisos oculos et siccum sanguine 
guttvr 'angit guttur' bene dicimus , 'angit oculos' non procedit . 
ergo 'angit' ad unam rem pertinet , ut disce , puer , 
virtutem ex me verumque laborem , fortunam ex aliis : nam 
fortuna non discitur . 
unde multi 'elidens' legunt , et integer sensus 
est : nam 'elisos' soloecophanes est , ut sit ita 'angit guttur et elisos 
oculos facit' . 
siccum sanguine per hoc iam exanime cadaver ostendit . 
abivrataeque rapinae abiurare est rem creditam negare 
periurio . 
sed hoc isti loco non congruit : unde modo 'abiuratas 
rapinas' contra ius retentas intellegamus . 
alii 'abiuratas' abductas 
atque alieni iuris factas , alii fraude et furto abductas tradunt . 
informe cadaver 'informe' magnum , cuius formam non 
sit facile conplecti . 
et cadaver est corpus nondum sepultum , dictum 
cadaver quod careat honore sepulturae . 
nequeunt expleri corda tuendo non poterant homines 
videndo cadaver sua corda satiare . 
'tuendo' autem pro 'intuendo' . 
semiferi bene 'semiferi' , cum supra 'semihominis' . 
laetique minores nove et satis licenter 'minores' dixit , 
cum ab ipso Euandro Herculem constet esse susceptum , et minores 
non dicamus , nisi quotiens graduum deficit nomen , ut puta 'filius 
nepos pronepos abnepos adnepos' . 
ubi isti gradus defecerint , merito 
iam dicimus minores , sicut etiam maiores dicimus post patris avi 
proavi abavi atavique vocabulum . 
ergo 'minores' accipimus pro deinceps . 
vel certe 'minores' cum quibus vivit , quia ipsum constat esse longaevum : 
nam post ait o mihi praeteritos referat si Iuppiter 
annos . 
primvsque potitius auctor et domus hercvlei custos 
pinaria sacri apud maiores nostros raro advenae suscipiebantur , 
nisi haberent ius hospitii ; 
incertum enim erat quo animo venirent . 
unde etiam Hercules primo non est ab Euandro susceptus ; 
postea 
vero cum se et Iovis filium dixisset et morte Caci virtutem suam 
probasset , et susceptus et pro numine habitus est . 
denique ara est 
ei maxima constituta , quod Herculi Delphicus Apollo in Italia fore 
praedixerat . 
cum ergo de suo armento ad sua sacrificia boves dedisset , 
inventi sunt duo senes , vel ut quidam tradunt ab Euandro 
dati , Pinarius et Potitius , quibus qualiter se coli vellet ostendit , 
scilicet ut mane et vespere ei sacrificaretur . 
perfecto itaque matutino 
sacrificio cum circa solis occasum essent sacra repetenda , Potitius 
prior advenit , Pinarius postea , extis iam redditis . 
unde iratus 
Hercules statuit ut Pinariorum familia tantum ministra esset epulantibus 
Potitiis et conplentibus sacra : unde et Pinarii dicti sunt 
a)po\ th=s pei/nas , id est a fame ; 
nam senem illum Pinarium constat 
alio nomine nuncupatum . 
hinc est quod paulo post Potitii tantum 
facit commemorationem , ut 'primusque Potitius ibat' . 
quod autem 
dicit 'domus Herculei custos Pinaria sacri' non est contrarium ; 
nam 
'custos' est ministra , ut in undecimo at Triviae custos 
iamdudum in montibus Opis alta sedet , id est ministra . 
alii 
'custos Pinaria sacri' dicunt , quod cum ara maxima vicino incendio 
conflagraret , a Pinariis liberata sit . 
et ideo 'custos sacri' . 
'auctor' 
vero 'Potitius' quare ? 
num quod sine familia Potitiorum sacra ista 
non fiebant , donec illos Appius Claudius corrupit pecunia , ut servos 
publicos hoc sacrum docerent , propter quod dicitur et ipse mox caecus 
factus et Potitiorum familia intra breve tempus extincta . 
custos pinaria sacri quidam tradunt ideo 'custos' , quod Potitii 
sacra publica servis publicis prodiderint . 
et quamvis tradatur eos 
ideo ad sacra Herculis non admitti , quod serius venerint , et ideo 'custos' , 
quoniam nec prandendi habuerint facultatem , et id quasi irreligioso 
datum sit quod ignorantiae eventus attulerat , tamen habent Ciceronem 
auctorem , qui in de domo sua Pinarium Nattam appellans sic dicit 
quem ego tamen credo , si est ortus ab illis , quos 
memoriae proditum est ab ipso Hercule , perfuncto iam laboribus , 
sacra didicisse . 
quidam tradunt ideo Potitiis ab Hercule 
sacra commissa , quod cum ipse Hercules , rem divinam faciens , preces 
praecaneret , quas Potitius diceret , et pro eo deo , cui Hercules rem 
divinam faciebat , ipsum Herculem fortuitu invocasset Potitius , fertur 
tunc Herculem accepto omine divinitatis , reiecto Pinario , perpetuae 
epulationis sacrum Potitio tradidisse , a quo videbatur consecratus , et 
Potitios dici , quod eorum auctor epulis sacris potitus sit , Pinarios , 
quod eis , sicut dictum est , fames epularum sacrarum indicta sit : hoc 
enim eis Hercules dixisse dicitur u(mei=s de\ peina/sete . 
luco templum enim nondum habuerat Hercules , sed aram 
tantummodo , ut diximus supra . 
maxima ingens enim est 
ara Herculis , sicut videmus hodieque post ianuas circi maximi . 
alii 
maximam ideo dicunt , quia illo tempore omnibus erat honore potior 
quam sibi Hercules , postquam se a matre Euandri Iovis filium esse et 
immortalem futurum cognovit , statuit . 
erit quae maxima repetitio verbi ad honorem et potestatem 
pertinet . 
in munere non tam 'in officio' , quam 'in honore' hic accipiendum . 
porgite dextris praebete invicem pocula . 
et est Homeri . 
porgite dextris] id est 'propinate mutuo' . 
an divisae sunt 
personae , ut 'cingite fronde comas' ad convivas referatur , 'pocula porgite' 
ad ministros . 
communemque vocate deum aut quia Argivus est Hercules 
et supra dixit Aeneas tam Graecos quam Troianos de uno 
sanguinis fonte descendere : aut communem deum dixit inter deos 
atque homines : unde medius fidius dictus : aut utriusque naturae medium , 
id est inter mortalitatem et divinitatem . 
sunt enim numina 
aliqua tantum caelestia , aliqua tantum terrestria , aliqua media : 
quos deos Apuleius medioximos vocat , hoc est qui ex hominibus dii 
fiunt . 
alii communem deum ideo dictum volunt , quia secundum 
pontificalem ritum idem est Hercules , qui et Mars : nam et stellam 
Chaldaeis dicentibus unam habere dicuntur , et novimus Martem communem 
dici : Cicero Martemque communem , Vergilius 
et dis communibus aras . 
item paulo post dat salios Herculi , 
quos Martis esse non dubium est . 
alii 'communem' humanum , beneficum , 
fila/nqrwpon : unde et communes homines dicimus . 
Varro dicit 
deos alios esse qui ab initio certi et sempiterni sunt , alios qui inmortales 
ex hominibus facti sunt : et de his ipsis alios esse privatos , alios 
communes . 
privatos quos unaquaeque gens colit , ut nos Faunum , Thebani 
Amphiaraum , Lacedaemonii Tyndareum : communes quos universi , 
ut Castorem Pollucem Liberum Herculem . 
date vina quia tantum 
diis superis vino libari decebat . 
herculea populus Herculi consecrata . 
qui cum ad inferos 
descendens fatigaretur labore , dicitur de hac arbore corona 
facta caput velasse : unde foliorum pars temporibus cohaerens et 
capiti albuit sudore , pars vero exterior propter inferorum colorem 
nigra permansit . 
et honeste ait 'pependit populus' , id est corona 
de populo . 
atqui lauro coronari solebant qui apud aram maximam 
sacra faciebant . 
sed hoc post urbem conditam coepit fieri , neque alia 
fronde circumdat caput praetor urbanus , qui Graeco ritu sacrificat . 
sed 
poeta ad illud tempus retulit , quo Euander apud aram maximam sacra 
celebravit . 
Varro enim rerum humanarum docet in Aventino institutum 
lauretum , de quo proximo monte decerpta laurus sumebatur ad sacra : 
quamvis ipse dixerit populus Alcidae gratissima . 
sacer implevit dextram scyphus legitur in libris antiquis 
Herculem ad Italiam ingens ligneum poculum adtulisse , quo 
utebantur in sacris . 
quod ne carie consumeretur pice oblitum servabatur , 
cuius magnitudinem et religionem simul significat dicendo 
'implevit dextram sacer scyphus' . 
scypho praetor in anno semel vino 
libabat , neque hoc sine sacra fiebant . 
possumus et illud accipere , quod 
inter munera deorum etiam pocula sunt : Sallustius historiarum secundo 
pocula et alias res aureas , diis sacrata instrumenta , 
†convivo mereantur . 
in mensam laeti libant hoc est 'date vina volentes' . 
quaeritur 
sane , cur in mensam et non in aram libaverint ? 
sed apud antiquos 
inter vasorum supellectilem etiam mensam cum aris mos erat consecrari 
quo die templum consecrabatur : unde bene ait 'in mensam laeti 
libant' , quam constabat cum ara maxima dedicatam , ut alibi 
mensaeque deorum . 
devexo olympo inclinato in noctem caelo . 
pellibus in morem cincti aut in morem Herculis : aut 
certe sacerdotum : aut 'ex more' , quia Pan , deus Arcadiae , pellitus sit , 
unde Euander . 
et mensae grata secundae dona ferunt quia , ut diximus 
una carnis fuerat , altera pomorum . 
mensae autem 
secundae †quae sunt alioquin gratae . 
cumulantque oneratis lancibus aras id est reddunt exta . 
salii salii sunt , qui tripudiantes aras circumibant . 
saltabant 
autem ritu veteri armati post victoriam Tiburtinorum de Volscis . 
sunt autem salii Martis et Herculis , quoniam Chaldaei stellam Martis 
Herculeam dicunt : quos Varro sequitur . 
et Tiburtes salios etiam dicaverant . 
quidam hos a saltu appellatos tradunt . 
quos alii a Numa institutos 
dicunt , ut arma ancilia portantes saltarent : ergo bene a saltu 
appellati . 
horum numerum Hostilius addidit ; 
nam duo sunt genera 
saliorum , sicut in saliaribus carminibus invenitur : Collini et Quirinales , 
a Numa instituti , ab Hostilio vero pavorii et pallorii instituti . 
habuerunt 
sane et Tusculani salios ante Romanos . 
alii dicunt Salium 
quendam Arcadem fuisse , qui Troianis iunctus hunc ludum in sacris 
instituerit . 
non nulli tamen hos a Dardano institutos volunt , qui Samothracibus 
diis sacra persolverent . 
quidam etiam dicunt salios a Morrio , 
rege Veientanorum , institutos , ut Halesus , Neptuni filius , eorum 
carmine laudaretur , qui eiusdem regis familiae auctor ultimus fuit . 
lavdes herculeas et facta ferunt senes tantum voce 
laudes Herculis exsequebantur , iuvenes et gestu corporis eius facta 
monstrabant . 
unde ibi inmorandum est 'hic iuvenum chorus' , ut 'salii' 
iuvenibus conveniant , carmina ad senes pertineant . 
et bene senes facta 
Herculis canunt , quorum aetas scire et interesse gestis Herculis potuit , 
antequam is ab hominibus transiret ad deos . 
sane quaeritur cur huic 
deo aperto capite sacrum fiat . 
legitur enim in libris antiquioribus 
ipsius admonitio his verbis 'mihi detecto vertice cuncti sacrificanto' . 
et 
fuit observatio ne quis in aede Herculis eius habitum imitaretur : signum 
enim eius operto capite est . 
constat tamen ante adventum in Italia 
Aeneae aram Herculi consecratam , ab Aenea vero morem operiendorum 
capitum inductum , sicut ait purpureo adopertus amictu . 
prima novercae monstra bene 'prima' ; 
nam et alia omnia 
Iunonis insidiis pertulit . 
fabula autem hoc habet . 
Hercules natus 
est cum Iphiclo , Amphitryonis filio . 
sed cum Iuno duos serpentes 
inmisisset Herculi , Iphiclus de cunis terrore lapsus suo vagitu excitavit 
parentes . 
qui cum surrexissent , viderunt Herculem angentem 
manibus angues inmissos ei novercalibus odiis . 
eliserit praefocaverit . 
et hunc versum iunge : unum est 
enim 'monstra' et 'angues' . 
Troiamque ut supra diximus , Troiam Hercules evertit 
propter negatos sibi a Laomedonte equos divino semine procreatos 
et Hesionae nuptias , quam a ceto liberaverat , necato patre eius Laomedonte . 
sane critici frustra culpant Vergilium , quod praesentibus 
Troianis Troiae laudari introduxit excidium , non respicientes quia 
hoc ratio fecit hymnorum , quibus aliquid subtrahere sacrilegium est . 
alii magis hoc in solacium Aeneae cantatum posse accipi tradunt : nam 
quod Herculi datur , Graecis aufertur . 
et potest oblitteratus dolor videri 
[praeteritus] , quando ad fatalem terram perventum est , sicut alibi ait 
Aeneas illic fas regna resurgere Troiae , ut ibi iam 
dixerat salve fatis mihi debita tellus , quia expectatus 
venerat solo Laurenti arvisque Latinis. oechaliamque Oechalia 
civitas in Euboea insula fuit , cuius Eurytus rex Iolen filiam denegavit 
Herculi , victori certamine sagittarum ante promissam , ideo 
quod eum fuerat filius dehortatus , dicens ab Hercule et Megaram 
uxorem et ex ea filios interemptos , quod factum fuerat Iunonis 
instinctu . 
unde iratus Hercules propter nuptias sibi denegatas , 
eversa civitate , interemit Eurytum et Iolen sustulit . 
mille pro 
multis . 
mille labores rege sub evrystheo cuius asperrima 
imperia sustinuerat Hercules voluntate Iunonis : nam hoc est quod 
dicit 'fatis Iunonis' , id est voluntate : vel certe responsis , quae Eurystheo 
in Herculem dederat . 
et quidam bono auspicio 'fatis Iunonis' positum 
volunt , hoc est quam etiam Troiani gravem sustinent , ut dei iuventur 
exemplo , qui tametsi multis eius instinctu subiacuerit aerumnis , virtute 
tamen ad divinitatem pervenerit . 
nubigenas de Ixione et Nube procreatos Centauros , ut 
superius diximus . 
Pindarus †opsum , cum equas pasceret , 
incestasse eas , inde Centauros natos dicit . 
hylaevmque pholumque Hylaeum Theseus interemit , 
Pholus vero Herculem suscepit hospitio eo tempore , quo ad expugnandos 
Centauros esset profectus : Lucanus hospes 
et Alcidae magni , Phole . 
unde apparet per poeticam licentiam 
nomina esse pro nominibus posita . 
alii Pholum non abhorrere a 
vera historia tradunt . 
Pholus enim dum miratur sagittas Herculis , 
quibus tot Centauros interfecerat , una ex illis in pedem eius decidit , 
cuius vulnere sanari non potuit. cresia mactas prodigia 'mactas' 
bene ad leonem , quem interemit , refertur : nam Cretensem taurum 
non mactavit , sed cum eum incolumem ad Eurystheum perduxisset , 
ille eum licet flammas vomuisse dictus sit , inlectus pulchritudine , in 
Atticam regionem reliquit . 
qui cum Marathonem vastaret , a Theseo 
postea occisus est . 
uno tamen verbo utrumque saepe concluditur , 
aliquotiens una pars , ut disce puer virtutem ex me 
verumque laborem , fortunam ex aliis . 
alii 'mactas' ad Centauros 
sicut ad leonem referri volunt . 
nemeae sub rupe Nemea silva est vicina Thebis , in qua 
Hercules interemit leonem , qui Lunae filius et invulnerabilis dictus 
est . 
'Nemeae' autem anapaestus est : nam et 'ne' et 'me' breves sunt . 
stygii tremvere lacus id est inferni , quo tempore descendit 
ad rapiendum Cerberum . 
ossa super recubans aut ad terrorem dictum est : aut 
certe illud est quod etiam supra diximus , Cerberum esse 
terram , quae corpora sepulta consumit ; 
nam inde Cerberus dictus 
est quasi kreobo/ros . 
alii pueriliter volunt a Cerbero Amphiarai 
ossa consumi , qui hiatu terrae secundum Statium descendit ad inferos . 
semesa 'semensum' non dicimus , sicut nec 'ensum' : nam 
'esum' facit et 'comesum' . 
nec te vllae facies 'facies' , id est species , more suo : 
vel periculorum vices multae , ut nova mi facies et 
quae scelerum facies : subauditur tamen 'terruere' . 
ipse 
typhoeus et hoc poetice ; 
nam si interemit Centauros , quemadmodum 
etiam Gigantum interfuit proelio , qui ante innumeros annos fuisse 
dicuntur ? 
ergo 'non terruit' pro 'non terreret' vel 'terruisset' , ut sit 
'nec te Typhoeus ipse terreret' . 
non te rationis egentem litotes figura ; 
nam minus 
dixit et plus intellegimus : hoc enim dicit : prudentissimum te non 
circumvenit Lernaeus anguis , id est hydra , turba capitum . 
et est 
talis figura , qualis munera nec sperno . 
aliis amphibolia 
videtur . 
<nam> 
si ordinaveris 'non te Lernaeus turba capitum 
circumstetit anguis' , remanet 'rationis egentem' , <si 'non te rationis 
egentem'> 
ordinaveris , remanet 'Lernaeus t. c. c. a.' et est : non eguisti 
ratione cum te Lernaeus anguis circumstetit capitum turba . 
praeter haec 
quae Herculem hoc loco poeta fecisse memoravit , alia facta Herculis 
haec sunt . 
superatus aper Erymanthius ; 
post cerva ; 
item Stymphalides 
aves , quae alumnae Martis fuisse dicuntur , quae hoc periculum regionibus 
inrogabant , quod cum essent plurimae , volantes tantum plumarum 
de se emittebant , ut homines et animalia necarent , agros et semina 
omnia cooperirent . 
inde ovilia Elidensium regis , quae stercore animalium 
congesto pestilentiam tam suis quam vicinis regionibus creaverant , 
inmisso Alpheo flumine purgavit et regionibus salubritate reddita , ipsum 
regem negata sibi mercede interemit . 
inde equos Diomedis Thracis , 
qui humanis carnibus vescebantur , abduxit . 
inde ad Hippolytae cingulum 
petendum perrexit eamque ablato cingulo superavit . 
ad Geryonem 
autem , sicut iam supra dictum est , navi aenea navigavit 
tergo leonis velificans , ibique primum canem , Echidnae filium , peremit , 
deinde Eurytiona pastorem , Martis filium , novissime Geryonem , cuius 
abduxit armenta . 
item ad Hesperidas perrexit , et Antaeum , filium 
Terrae , victum luctatione necavit . 
inde in Aegypto Busiridem necavit , 
qui advenientes hospites immolare consueverat . 
post Prometheum , Iovis 
imperio in Caucaso monte religatum , occisa sagittis aquila liberavit . 
Acheloum etiam fluvium , qui se propter Deianiram , Oenei filiam , certando 
cum Hercule in formas varias commutabat , mutatum in taurum , 
avulso ab illo cornu , victoria cedere conpulit . 
post Lycum regem , qui , 
se apud inferos constituto , Megaram uxorem eius temptaverat , reversus 
peremit : propter cuius necem Iuno ei insaniam misit , ut uxorem necaret 
ac filios . 
qui post , recepta sanitate , cum expiationem parricidii ab 
Apolline petisset nec ab eo responsa meruisset , ira concitus cortinam 
ipsam et tripodem Apollinis sustulit : ob quod iratus Iuppiter eum 
Omphalae servire praecepit . 
cuius finis humanitatis talis fuit . 
cum 
Deianiram coniugem per fluvium , in quo Nessus Centaurus commeantes 
transvehebat , etiam Hercules transvehere vellet , ausus est Nessus 
occulte Deianiram de stupro interpellare . 
quod cum Hercules agnovisset 
Nessum peremit . 
sed Nessus moriens Deianiram monuit , ut sanguinem 
suum exceptum servaret , et si quando advertisset Herculem altera femina 
delectari , sanguine ipso vestem inlitam marito daret , per quam 
vindicari posset . 
sed Deianira cum audisset maritum Iolen , Euryti 
Oechaliensis amare filiam , vestem tinctam Nessi sanguine Lichae servo 
dedit ad eum perferendam . 
qui cum Herculi in Oeta occurrisset , munus 
uxoris tradidit . 
quam cum ille Iovi sacrificaturus induisset , tanto corporis 
ardore correptus est , ut non invento remedio pyram construi iuberet 
donatisque Philoctetae sagittis peteret ab eo ut cremaretur . 
quo 
facto inter deos relatus est . 
salve hic 'salve' sic dictum est ut alibi sis felix . 
hic Divus Fidius solus dicitur , quod solus fidem fecit <esse> 
se Iovis 
filium. vera iovis proles nullus enim humano sanguine procreatus 
tanta perficeret . 
dexter adi id est propitius . 
pede secundo omine 
prospero . 
super omnia caci id est hoc factum laudant ultra omnia . 
et sic est dictum , ut sed te super omnia dona unum 
oro . 
et bene , quantum ad ipsos pertinet , rem maiorem et sibi utiliorem 
servavere post omnia : quia ita saepe fit , ut ea quae in praesente 
aguntur , fabulis omnibus postea addantur , et quae experti erant , 
potiora videantur ignotis , et fides habeatur illis quae audierant ex his 
quae viderant . 
obsitus aevo aetate involutus , ut Terentius ait annis 
pannisque obsitus . 
nonnulli 'obsitum' quasi insitum et obsessum 
et possessum tradunt . 
facilesque oculos fert omnia circum physici dicunt 
ex vino mobiliores oculos fieri : Plautus faciles oculos habet , id 
est mobiles vino . 
hoc etiam Maecenas in symposio , ubi Vergilius et 
Horatius interfuerunt , cum ex persona Messalae de vi vini loqueretur , 
ita : ut idem umor ministrat faciles oculos , pulchriora reddit 
omnia et dulcis iuventae reducit bona . 
capiturque locis delectatur . 
capiturque locis] nam 
uno loco diutius retinetur . 
Romanae conditor arcis conditor Pallantei , ubi nunc 
Palatium est : quod non est re vera arx , sed tenet rerum omnium 
principatum . 
et hic subtiliter videtur significare Romam initium ab 
Euandro ducere . 
haec nemora indigenae favni 'indigenae' , id est inde 
geniti , a)uto/xqones . 
et sciendum secundum Hesiodi theogoniam 
primo deos genitos , inde hemitheos , post heroas , inde homines 
innocentes , ultimos sceleratos : quem et hic nunc ordinem servat . 
sane , sicut supra dictum est , Faunus Pici filius dicitur , qui 
a fando , quod futura praediceret , Faunus appellatus est : quorum etiam 
responsa ferebantur . 
hic Faunus habuisse filiam dicitur †omam castita 
et disciplinis omnibus eruditam , quam quidam , quod nomine dici prohibitum 
fuerat , Bonam Deam appellatam volunt . 
hos Faunos etiam 
Fatuos dicunt , quod per stuporem divina pronuntient . 
quidam Faunum 
appellatum volunt eum quem nos propitium dicimus . 
truncis et duro robore nati hoc figmentum ortum 
est ex antiqua hominum habitatione , qui ante factas domos aut in 
cavis arboribus aut in speluncis manebant . 
qui cum exinde egrederentur 
aut suam educerent subolem , dicti sunt inde procreari . 
neque cultus erat id est nullam sui curam habebant . 
alii ad animum referunt , ut Sallustius indocti incultique . 
alii 
'<quis neque> 
mos <neque cultus erat>' hoc est qui neque legibus aut 
imperio cuiusquam regebantur , quia mos est lex quaedam vivendi nullo 
vinculo adstricta , hoc est lex non scripta . 
sed hic 'cultum' legem , imperium 
dictum volunt . 
alii mores pro legibus , ut moresque 
viris et moenia ponet et veterisque dei se more 
tenentem . 
componere opes reservare , ordinare . 
parcere parto 
de die , inquit , vivebant nec inventa servabant . 
rami atque asper victu venatus alebat cognato quodammodo 
victu alebantur , aut venatu montium aut arborum ramis : 
hinc enim ali debebant ex arboribus nati . 
primus quasi et alius venerit e caelo ; 
sed primus in Italiam 
venit. ab aetherio venit saturnus olympo hoc dicit secundum 
poeticum morem ; 
nam Saturnus rex fuit Cretae , quem Iuppiter filius 
bello pepulit . 
hic fugiens ab Iano rege , qui urbem habuit , ubi nunc 
Ianiculum , est susceptus , qui regnabat in Italia . 
quem cum docuisset 
usum vinearum et falcis et humaniorem victum , in partem est 
admissus imperii et sibi oppidum fecit sub clivo Capitolino , ubi nunc 
eius aedes videtur . 
qui postea suum repetivit imperium . 
ex hoc et 
Saturnalia , ut essent memorialia vitae quam Saturnus docuerat : qua 
die simili et promiscuo victu utuntur servi et liberi . 
ideo autem in 
aede ipsius Saturni aerarium , quod ibi potissimum pecunia servaretur , 
eo quod illi maxime credatur . 
is genus indocile pro 'indoctum' : nam 'indocile' est 
quod penitus non potest discere , 'indoctum' quod nondum didicit . 
hos autem dicit esse conpositos , unde apparet quia 'indocile' dixit 
pro 'indoctum' . 
hoc autem est quod dicit Cicero in primo rhetoricorum , 
feros adhuc homines magni cuiusdam viri oratione conpositos . 
legesque dedit atqui dixit haud vinclo 
nec legibus aequam ; 
sed intellegimus Saturnum dedisse leges , 
quibus adeo obtemperaverunt , ut iam ita per naturam sine legibus 
viverent . 
hunc sane deum et leges recipere et legibus praeesse docet 
antiquitas ; 
nam ideo et acceptae a populo leges in aerario claudebantur , 
quoniam aerarium Saturno dicatum erat , ut hodieque aerarium Saturni 
dicitur. Lativmque vocari malvit bene 'maluit' : nam et Saturnia 
dicta est , ut et nomen posuit Saturnia tellus . 
et 
Vergilius Latium vult dici , quod illic Saturnus latuit fugiens Iovem . 
fabula nota est , quod Saturnus filios suos de Ope genitos voraverit , 
cum audisset a filio se regno esse pellendum , et quod ei uxor nato Iove 
lapidem pro infante obtulerit devorandum. Varro autem Latium dici 
putat , quod latet Italia inter praecipitia Alpium et Apennini . 
quidam 
ferunt a Latino dictum Latium , alii ipsum Latinum a Latio . 
sic placida populos in pace regebat ut merito aurea 
saecula crederentur . 
decolor aetas vitiosa , quae decoloraret veteres mores : 
in omni enim vitioso corpore inest pessimus color . 
et adludit ad 
naturam metalli , quam cernimus discolorem : nec inmerito ; 
supra 
enim dixerat 'aurea saecula' , ideo nunc dixit 'aetas decolor' , id est 
aurea et ferrea , sicuti Hesiodus dicit . 
sane 'decolor aetas' quis ante hunc ? . 
tunc manus avsoniae omnes terrae habitatores aut indigenae 
sunt aut advenae aut convenae . 
indigenae sunt inde geniti , 
ut de Faunis dixit : advenae de uno loco venientes , ut Saturnus : 
convenae de diversis , ut Ausones et Sicani : quamvis quidam 
Ausones cognominatos ab Ausone , Vlixis et Circes filio , dicant . 
Sicani 
autem secundum non nullos populi sunt Hispaniae , a fluvio Sicori 
dicti : Lucanus Hesperios inter Sicoris non ultimus 
amnis . 
hi duce Siculo venerunt ad Italiam et eam tenuerunt exclusis 
Aboriginibus . 
mox ipsi pulsi ab illis quos ante pepulerant , 
insulam vicinam Italiae occupaverunt et eam Sicaniam a gentis nomine , 
Siciliam vero a ducis nomine dixerunt : quamquam Thucydides 
dicat de Sicilia Italum regem venisse et ab eo esse Italiam appellatam . 
alii sic distinguunt 'Sicanae' et subiungunt 'saepius et nomen 
posuit Saturnia tellus' : semel enim Sicani ex Hispania in Italiam 
venisse dicuntur . 
at Italia plura nomina habuit , dicta est enim Hesperia , 
Ausonia , Saturnia , Italia . 
inmani corpore thybris hic Tuscorum rex fuit , qui 
iuxta hunc fluvium pugnans cecidit et ei nomen inposuit : vel ut 
quidam volunt a Glauco , Minois regis filio , occisus est . 
alii volunt 
istum ipsum regem latrocinatum esse circa huius fluminis ripas et 
transeuntibus crebras iniurias intulisse , unde Thybris quasi u(/bris 
dictus est a)po\ th=s u(/brews , id est ab iniuria : nam amabant maiores 
ubi aspiratio erat *q ponere . 
alii Tiberim , Iani et Camasenae filium , 
ibi in bello perisse tradunt . 
Varro Tiberim a Thebri quodam vel a * * * 
qui ibi perierit , dictum tradit. alii , ut supra diximus , 
volunt eos qui de Sicilia venerunt , Thybrin dixisse ad similitudinem 
fossae Syracusanae , quam fecerunt per iniuriam Afri et Athenienses 
iuxta civitatis murum : nam quod Livius dicit , ab Albano 
rege Tiberino Thybrin dictum , non procedit ideo , quia etiam ante 
Albam Thybris dictus invenitur . 
sed hic Alexandrum sequitur , qui 
dicit Tiberinum , Capeti filium , venantem in hunc fluvium cecidisse et 
fluvio nomen dedisse : nam et a pontificibus indigitari solet . 
post itali etiam Euander se Italum dicit . 
albula nomen antiquum hoc nomen a colore habuit . 
me pulsum patria aut , ut diximus supra , propter 
parricidium : aut certe oraculorum necessitate conpulsum . 
pelagique 
extrema id est aut per extrema pelagi actum : aut , ut dicit 
Donatus , per pelagus extrema sequentem , ut 'pelagi' adverbium 
sit . 
pelagique extrema] pro 'in pelago' , aut pelagi pericula . 
fortuna omnipotens et ineluctabile fatum secundum 
stoicos locutus est , qui nasci et mori fatis dant , media omnia fortunae : 
nam vitae humanae incerta sunt omnia . 
unde et miscuit , ut 
quasi plenum ostenderet dogma : nam nihil tam contrarium est fato 
quam casus ; 
sed secundum stoicos dixit . 
alii 'fortuna omnipotens' 
propter fugam et exilium , 'ineluctabile fatum' idcirco , ut se sceleris et 
parricidii crimine purgaret . 
egere coegerunt , ut quasi ostendat invitum . 
carmentis nymphae monita matris eius , quae Nicostrate 
dicta est , sed ideo Carmentis appellata a suis , quod divinatione fata 
caneret : nam antique vates carmentes dicebantur , unde etiam librarios 
qui eorum dicta perscriberent , carmentarios nuncupatos . 
alii huius 
comites Porrimam et Postvertam tradunt , quia vatibus et praeterita et 
futura sunt nota . 
alii etiam Tiburtem dictam. 'nymphae' autem 
maritae dicit : nam Graece sponsa nu/mfh dicitur . 
haec autem non 
vere nympha fuit , sed vaticinatrix . 
alii nympham ideo dictam , quoniam 
qui res Arcadum scripserunt , tradunt sex feminas ibi fuisse quae 
nymphae vocarentur , in quis et Carmentem : proprio ergo vocabulo , non 
epitheto poetico usus est. auctor scilicet oraculorum . 
monstrat et aram aut quam Euander matri fecit extinctae : 
aut 'aram' pro monumento : aut ideo aram , quia ibi sepulta 
est et post excessum dea credita . 
est autem iuxta portam , quae primo 
a Carmente Carmentalis dicta est , post scelerata a Fabiis CCCVI , 
qui per ipsam in bellum profecti , non sunt reversi . 
vatis fatidicae 
bene addidit 'fatidicae' : nam vatem et poetam possumus intellegere , 
unde solum plenum non erat . 
ergo tale est ut illud in 
Sallustio in tugurio mulieris ancillae , non quia mulieris statim 
et ancillae , si autem ancillae statim et mulieris . 
quae prima quia postea etiam sibylla dixit . 
nobile pallanteum futurum scilicet , sicut et Aeneadas : 
ad sequens enim Romanorum retulit tempus . 
asylum retulit postquam Hercules migravit e terris , 
nepotes eius timentes insidias eorum quos avus adflixerat , Athenis 
sibi primi asylum , hoc est templum misericordiae , collocarunt unde 
nullus posset abduci , quod etiam Statius dicit , ut Herculeos fama 
est fundasse nepotes . 
ideo ergo ait 'quod Romulus acer asylum 
retulit' , hoc est fecit ad imitationem Atheniensis asyli : quod ideo 
Romulus fecit , ut haberet advenas plures cum quibus conderet Romam . 
ergo 'retulit' aut restituit aut nominavit. Iuvenalis 
et tamen ut longe repetas longeque revolvas nomen , ab 
infami gentem deducis asylo . 
sane hoc non ad Euandri personam 
adplicatur , quod ipse Aeneae retulerit . 
gelida monstrat sub rupe lupercal sub monte Palatino 
est quaedam spelunca , in qua de capro luebatur , id est sacrificabatur : 
unde et lupercal non nulli dictum putant . 
alii quod illic 
lupa Remum et Romulum nutrierit : alii , quod et Vergilius , locum 
esse hunc sacratum Pani , deo Arcadiae , cui etiam mons Lycaeus 
in Arcadia consecratus est . 
et dictus Lycaeus , quod lupos non sinat 
in oves saevire . 
ergo ideo et Euander deo gentis suae sacravit 
locum et nominavit lupercal , quod praesidio ipsius numinis lupi a 
pecudibus arcerentur . 
sunt qui dicant hunc *pa=na e)nua/lion , deum 
bellicosum : alii Liberum patrem , eo quod capro ei fit divina res , qui 
est hostia Liberi propria . 
in huius similitudinem intecti cultores eius : 
cui lupercalia instituta sunt , quia deus pastoralis est . 
nam Remum et 
Romulum ante urbem conditam lupercalia celebrasse eo quod quodam 
tempore nuntiatum illis sit latrones pecus illorum abigere : illos togis 
positis cucurrisse caesisque obviis pecus recuperasse : id in morem versum , 
ut hodieque nudi currant . 
non nulli propter sterilitatem hoc sacrum 
dicunt a Romulo constitutum , ideoque et puellae de loro capri 
caeduntur , ut careant sterilitate et fecundae sint : nam pellem ipsam 
capri veteres februm vocabant . 
parrhasio dictum panos de more lycaei ordo est : 
monstrat lupercal Panos Lycaei , dictum de more Parrhasio , id est 
ostendit lupercal Panos Lycaei , dicatum ex more Arcadico : nam 
Parrhasia Arcadia est . 
dictum dicatum , consecratum . 
panos 
lycaei 'huius Panos' genetivus est Graecus , et 'Panos Lycaei' sic 
dictum est , ut 'Iovis Olympi' , 'Apollinis Delphorum' . 
sacri monstrat nemus argileti 'sacri' execrabilis . 
sane 
Argiletum , quasi argilletum , multi volunt a pingui terra ; 
alii a fabula . 
nam Euander Argum quendam suscepit hospitio . 
qui cum 
de eius cogitaret interitu , ut ipse regnaret , Euandro hoc non sentiente 
socii intellexerunt et Argum necarunt : cui Euander et sepulchrum 
fecit et locum sacravit , non quod ille merebatur , sed hospitalitatis 
causa . 
bene autem in hac re Euander inmoratur et docet 
causas , ne apud hospitem veniat in suspitionem . 
ergo Argiletum 
ab Argo illic sacrato et sepulto . 
alii Argum occisum dicunt ab ipso 
Euandro , auxiliante sibi Hercule , quod is ex hospite factus esset inimicus . 
alii Danaen cum duobus filiis Argo et Argeo , quos de Phineo 
habuit , venisse in Italiam et locum ubi nunc Roma est tenuisse , ibique 
Argum Aboriginum insidiis interfectum loco nomen dedisse . 
alii Argiletanam 
portam appellari , quod eam Cassius Argillus sive fecerit sive 
refecerit : <vel> 
quod ibi Cassius Argillus bello Punico primo sit interfectus 
ob turbulentam et seditiosam naturam . 
alii quod Argillus senator 
post Cannense proelium suaserit a Poenis pacem postulari , ideo in senatu 
carptum domumque eius dirutam et locum Argiletum appellatum . 
quidam dicunt cum Capitolii , ubi nunc est , fundamenta iacerentur , 
caput humanum quod Oli diceretur , inventum : quo omine sollicitatos 
conditores misisse ad Tusciam ad aruspicem illius temporis nominatum , 
qui iam indicaverat Argo filio suo , tributum fataliter esse , ut is locus 
orbi imperitaret , in quo illud caput esset inventum . 
obvii igitur Argo 
hi qui missi erant ubinam esset pater interrogaverunt . 
qui cognita 
causa itineris eorum , omne responsum patris prodidit monuitque ut 
caverent , ne ab eo interrogatione deciperentur . 
sed cum legati ad eum 
pervenissent et de significatione inventi capitis quaererent , volens ille 
dominatum orbis patriae suae potius adscribere , interrogavit , anne hic , 
suum locum ostendens , invenissent . 
illis negantibus suspicatus proditum 
esse responsum , quaesivit an quemquam obvium habuissent . 
illis simpliciter 
confitentibus occurrisse sibi iuvenem , tunc aruspex conscenso equo 
secutus Argum occidit eo loco , ubi nunc Roma est , a cuius caede Argiletum . 
quamvis haec historia etiam de alio nomine saepe celebrata sit . 
testatur locum iurat non sua culpa iura hospitii esse 
violata . 
testaturque locum] vel in testimonium ducit nomen loci , vel 
detestatur . 
tarpeiam sedem prolepsis : duo haec enim nomina postea 
monti indita sunt . 
avrea nunc 'nunc' ad utrumque pertinet , et ad 'aurea' 
et ad 'Tarpeiam sedem' : nam Tarpeia sedes dicta est a Tarpeia 
virgine . 
cum enim Romulus contra Sabinos bella tractaret et Tarpeio 
cuidam dedisset arcem tuendam , filia eius Tarpeia aquatum 
profecta in hostes incidit . 
quam cum hortarentur ad proditionem 
arcis , illa pro praemio poposcit ornatum manuum sinistrarum , id 
est armillas . 
facta itaque arcis proditione hostes ingeniosa morte 
promissa solverunt : nam scuta , id est sinistrarum ornatum , super 
illam iacientes eam luce privarunt . 
quae illic sepulta Tarpeiae sedi 
nomen inposuit . 
religio id est metus , ab eo quod mentem religet dicta 
religio . 
dira magna , admirabilis , ut an sua cuique 
deus fit dira cupido ? saxum sic appellatur Capitolium . 
hoc nemus bene ubique 'nemus' dixit : nam tunc aedificia 
non erant . 
quis deus dubitando 'quis deus' adfirmat deum esse . 
ipsum credunt se vidisse iovem in hoc scilicet nemore . 
sane ad 
illud adludit quod primi dicuntur Iovi templa et rem divinam fecisse 
-Aeacus enim primus in Arcadia templum Iovi constituisse dicitur— 
nec enim longe sunt a Iove Olympico : unde eos dicit Iovem vidisse , 
et quod ipsi sunt prose/lhnoi , ut ait Statius Arcades astris lunaque 
priores : licet dicat Sallustius Cretenses primos invenisse religionem , 
unde apud eos natus fingitur Iuppiter . 
aegida concuteret hic distinguendum : nam aegida , id 
est pellem Amaltheae caprae , a qua nutritus est , in sinistra Iuppiter 
tenet . 
sane Graeci poetae turbines et procellas kataigi/das appellant , 
quod haec mota faciat tempestates . 
ergo 'nigrantem' tempestatem commoventem . 
dextra nimbosque cieret et de dextera fulmina commoveret : 
nam modo nimbos pro fulminibus posuit , quae de dextera 
iacit . 
aegidis autem concussio commovet pluvias . 
ergo 'concuteret 
aegida atque per eam nimbos moveret' . 
disiectis oppida muris unum Iani , aliud Saturni , iam 
tunc vetusta . 
monumenta virorum hoc sermone ostendit etiam Saturnum 
virum fuisse . 
ianus pater Ianus in Ianiculo habitavit . 
qui quod una navi 
exul venit , in pecunia eius ex una parte Iani caput , ex altera navis 
signata est . 
dictis dubium est , nomen sit 'dictis' , an participium . 
passimque armenta videbant quae post mortem Caci 
passim nullo timore vagabantur . 
Romanoque foro Romanum forum est ubi nunc rostra 
sunt . 
sed et hic prolepsin fecit : nam postea sic dictum est. lautis 
mugire carinis carinae sunt aedificia facta in carinarum modum , 
quae erant circa templum Telluris . 
lautas autem dixit aut propter 
elegantiam aedificiorum , aut propter Augustum , qui natus est in 
curiis veteribus et nutritus in lautis carinis . 
alii dicunt carinas montem 
nominatum , quod ager suburbanus ante portas carus erat . 
alii 
lauta loca legatorum , quae in ea regione instructa accipere consuerant . 
alii quod ibi Sabini nobiles habitaverint , quorum genus invidere et carinare 
solebat . 
carinare autem est obtrectare : Ennius contra carinantes 
verba atque obscena profatus , alibi neque me decet hanc 
carinantibus edere chartis . 
alii quod Romani Sabinis instantibus 
fugientes , eruptione aquae ferventis et ipsi liberati et hostes ab insequendo 
repressi <sint . 
aut> 
quia calida aqua lavandis vulneribus apta fuit , 
locus lautulus appellatus est . 
victor alcides subiit hic ius pontificale quibusdam videtur 
subtiliter tangere : domus enim , in qua pontifex habitat , regia dicitur , 
quod in ea rex sacrificulus habitare consuesset , sicut flaminia domus , 
in qua flamen habitat , dicebatur : quod hic ostendit ex persona Euandri , 
quem facit orantem ut Aeneas suam ingrederetur domum , non utique 
profanam , sed sacratam , scilicet quae fuerit hospitium Herculis , illis 
versibus 'haec , inquit , limina victor Alcides subiit , haec illum regia 
cepit' . 
quem etiam honore divinae dignationis sociat adiciens 'aude 
hospes contemnere opes et te quoque dignum finge deo' : haec enim dicendo 
quid aliud agit , quam ut sacratae religionis usum tribuat antisti 
* * * divina communia , utpote quem etiam pontificali honore nuncupaverat , 
dicens 'maxime Teucrorum ductor' : neque enim quia ductor eo 
maximus , sed quia maximus eo * * * omnia . 
regiae autem verius meminit 
dicendo 'tecta subibant pauperis Euandri' <et> 
'Romanoque foro' : quis 
enim ignorat regiam , ubi Numa habitaverit , in radicibus Palatii finibusque 
Romani fori esse ? victor alcides subiit eu)sumbo/lws , 
id est bonum Aeneae omen ostenditur : Varro enim divinarum libro 
IV . 
Victorem Herculem putat dictum , quod omne genus animalium deinceps 
vicerit . 
sed Romae Victoris Herculis aedes duae sunt , una ad 
portam trigeminam , alia ad forum boarium : cuius commenti causa haec 
exponitur . 
Marcus Octavius Hersennus in prima adulescentia tibicen , 
postquam arti suae diffisus est , mercaturam instituit . 
bene re gesta 
decimam Herculi dicavit . 
postea cum navigans hoc idem ageret , a praedonibus 
circumventus fortissime pugnavit et victor recessit . 
quem in 
somnis Hercules docuit sua opera servatum . 
cui Octavius , impetrato 
a magistratibus loco , aedem cum signo sacravit et Victorem incisis litteris 
appellavit . 
ergo Vergilium non tantum ad victoriam praesentem 
victorem dixisse , sed occulte perpetuo eius epitheto usum debemus accipere , 
quippe quem Romae sub hoc nomine sacratum coli videbat ; 
nam 
supra ait taurosque hac victor agebat , cum de pugna eius 
alia loqueretur . 
sane hic 'subiit' iuxta usum praesentem accusativo 
iunxit , cum antiquo more alibi dativo iunxerit , ut progressi 
subeunt luco . 
cepit mire dixit , ut alibi nec te Troia 
capit . 
avde hospes contemnere opes bene 'aude' , quasi rem 
arduam et difficilem . 
avde hospes contemnere opes ideo dixit 'aude' , 
tamquam virtute opus sit animi et ad expellendum amorem divitiarum . 
dignum finge deo compone te et forma in similitudinem numinis : 
quod iuxta sectam cynicam hospes Herculis suadet . 
sane quidam 
'deo' pro inmortalitate dictum volunt . 
non asper non aspernator , id est fastidiosus . 
angusti supter fastigia tecti ingentem Aenean duxit 
ex contrarietate quaesitus ornatus , ait enim 'angusti tecti supter 
fastigia ingentem Aenean duxit' . 
effultum sicut supra dictum est , apud veteres dicebatur , 
super quod unusquisque iacuisset. pelle libystidis vrsae species 
pro genere : nam cuiuslibet ferae possumus accipere . 
exterrita mater ideo territa , quia mater . 
tumultu ut 'Gallicus tumultus' . 
dictis divinum adspirat amorem id est dictis suis addit venustatem , 
ut amabiliter eius audiatur oratio. dictis divinum inspirat 
amorem petitura pro filio de adulterio procreato orationem 
suam ingenti arte conposuit : quod etiam Vulcanus ipse testatur , 
dicens 'quid causas petis ex alto ? ' non enim aperta est eius 
petitio , sed longo prooemio perversam amore mariti circumvenit 
mentem . 
ergo quaestionem hanc quae nascitur ex petitione Veneris 
inpudica , solvimus his modis : primo quod Vulcanum amore circumvenit , 
nam et post completam orationem statim eum complectitur et 
molli amplexu fovet : deinde quod nacta est occasionem eius temporis 
quo Marti arma faciebat , quem fuisse sciebat adulterum : per quod 
datur intellegi Vulcanum iam omnem suspitionem et iram quam 
habuit circa Venerem , deposuisse , adeo ut arma etiam ipsi fabricaret 
adultero . 
praeterea Vulcanum uxorium fuisse testatur et ipse 
Vergilius dicens tum pater aeterno fatur devinctus 
amore , et Statius ubi Martem Venus adloquitur , ut at non eadem 
Vulcania nobis obsequia , et laesi servit tamen ira mariti . 
nam quod dicit Donatus potuisse fieri ut cum Anchisa concumberet 
Venus , ante quam Vulcano nuberet , non procedit : constat enim a 
principio Venerem uxorem fuisse Vulcani . 
sane 'divinum' qei=on 
debemus accipere . 
dum bello argolici 'dum' pro 'quam diu' . 
sane haec oratio 
rhetorica suasio est . 
nam principium a verecundia sumpsit ; 
dicendo 
enim numquam se molestam antea fuisse , ostendit se inpetrare debere , 
praesertim ex eo quod non timuerit petere . 
'nunc Iovis imperio Rutulorum 
constitit oris , ergo eadem supplex venio' : haec non tantum rogandi , 
sed etiam inpetrandi vim habent . 
verso tamen ordine : nam 
primo arma petit , deinde adiuvat exemplo dicendo 'te filia Nerei' etc. , 
deinde causam 'aspice qui coeant populi' ; 
ipsum enim 'populi' multitudinem 
significat , et quasi non inpugnet , sed inpugnetur Aeneas , ita 
pathos fecit dicens 'in me excidiumque meorum' : nam quod a principio 
arma petit haec ratio est , quod rem nec magnam nec difficilem Vulcano 
petebat . 
ideo et statim posuit ; 
nam ubi maius aliquid est , ante causa 
dicenda est , ut praemollitis animis , tunc quod petitur suggeratur . 
debita fataliter ad exitium destinata . 
casvrasque inimicis 
ignibus arces causa cur non petierit . 
miseris atqui honestum est miseris subvenire ; 
sed hoc 
dicit : cur te fatigarem pro hominibus fati necessitate perituris ? 
arma rogavi argute hic in principio arma nominat , ut iam intellegatur 
quid petitura sit . 
artis opisque tuae duo duobus reddit , <auxilium> 
'opis' , arma 
<'artis'> : aut certe idem valet 'opis' quod 'artis' ; 
hinc opifices . 
incassumve tuos ordo est : tuosve labores incassum exercere 
volui . 
priami deberem plurima natis scimus quod Paridi tantum 
debuit , sed hoc velat aliarum commemoratione personarum , ne 
ex turpi causa Paridi debuisse videatur . 
simul et , ut quidam tradunt , 
pulchritudinis suae Vulcanum admonet , hoc est 'formae iudicio Iovis 
coniugem vici' . 
Aeneae flevissem saepe laborem bene post Pergama , 
post Troianos , post Priami liberos cum excusatione fit Aeneae commemoratio ; 
dicit enim se eius infelicitate commotam : ut illud causas 
habeat , hoc miseratione consistat . 
nunc] id est 'nunc vero' . 
et subdistingue : nunc autem , Iovis 
imperio. iovis imperio ne videretur inpudens , si aliena regna 
deposceret . 
et hoc latenter dicere videtur : fave huic cui etiam Iuppiter 
favet . 
eadem quae tunc scilicet silui , quae nihil petii . 
sanctum 
mihi numen si 'sanctum' simpliciter accipiatur , leve est . 
'numen' ergo 
'sanctum' ut 'leges sanctas' dicimus , id est firmas , a sanciendo . 
arma rogo hic distinguendum , ut cui petat , non dicat , 
sed relinquat intellegi , ne foede apud maritum et amorem suum circa 
Anchisen memoret et susceptum de adulterio filium . 
genetrix nato . 
te filia neri hoc est , soles hoc praestare matribus . 
et dicit Thetidem , 
quae Achilli arma inpetravit . 
et bonis utitur comparationibus 
dicendo 'filia Neri' , cum ipsa Iovis sit filia , item 'uxor Tithonia' , 
cum sit ipsa Vulcani . 
'Neri' autem pro 'Nerei' : omnia enim quae 
in 'eus' exeunt hodie apud maiores in 'es' exibant , ut 'Nereus 
Neres , Tydeus Tydes' , et genetivum in 'is' mittebant , 'Tydis Neris' . 
sed quia plerumque 's' supra in latinitate detrahitur , remanebat 
'i' . 
hinc est 'filia Neri' , inmitis Achilli , item in 
Sallustio ad bellum Persi Macedonicum . 
sic Asper . 
tithonia conivnx Aurora pro Memnone . 
aspice qui coeant populi to\ ai)/tion , ut praesentem ostenderet 
necessitatem . 
dicendo autem 'populi' phantasiam fecit. clavsis ferrum 
acvant portis ut ostenderet festinationem : dixit enim superius 
quinque adeo magnae positis incudibus urbes 
tela novant . 
in me artificiose arma petit etiam sibi profutura ; 
nisi enim subvenis , iterum vulnerabor ; nam a Graecis fuerat vulnerata , 
unde est equidem credo mea vulnera restant . 
cunctantem scilicet de promissione , quam rem per amplexum 
suum inmisso amore persolvit . 
accepit solitam flammam vel quasi maritus ; 
vel adludit 
ad rem naturalem : namque ideo Vulcanus maritus fingitur Veneris , 
quod Venerium officium non nisi calore consistit , unde est frigidus 
in Venerem senior . 
labefacta per ossa si ossa labefecit , quanto magis 
animum ? 
atque olim fere , ut solet ; 
nam non est adverbium temporis . 
ignea rima micans id est fulmen , cuius naturam expressit ; 
namque nubes vento coactae plerumque rumpuntur et ex se fulmen 
emittunt . 
quamvis philosophi fulgura et tonitrua simul exprimi dicant , 
sed illud celerius videri , quia clarum est , tonitrua autem ad aures tardius 
pervenire . 
alii 'rima micans' fulgetram dicunt : et hoc ad velocitatem 
amoris , qui momento Vulcanum percussit . 
formae conscia conivnx intellexit se dolis et pulchritudine 
pervertisse mentem mariti . 
alii duabus rebus Venerem volunt 
maritum adgressam , dolis et pulchritudine : et volunt melius 'dolis [et 
formae] conscia' , quam 'laeta' , et 'formae' melius dativo casu quam 
genetivo . 
devinctus hoc sermone ostendit eum posse cuncta concedere . 
ex alto †mirum et hoc libenter et olim de promittentis . 
ex alto argumentatione longe repetita . 
est autem de usu dictum : 
Cicero primo libro ad Brutum si Pompeius non ex alto peteret 
et multis verbis me iam hortaretur . 
tum quoque sicut nunc . 
et 'tum quoque' bis audiendum . 
teucros armare fuisset per 'Teucros' Aenean debemus accipere , quia 
Venus ante ait 'arma rogo' et subiungendo 'genetrix' et rel . 
per similitudinem 
significat Aenean . 
ergo poeta aliud dicendo aliud dedit intellegi . 
sane 'fuisset' , in proximo repetitum , decorem addidit . 
nec pater omnipotens notandum quod hic Iovem a fatis separat , 
cum alibi iungat , ut sic fata deum rex sortitur . 
sed hanc imminentium malorum dilationem Etrusci libri primo loco a 
Iove dicunt posse impetrari , post a fatis : unde et hic ait 'nec pater 
omnipotens , nec fata vetabant'. nec fata vetabant stare atqui 
supra ait 'debita' . 
sed sciendum secundum aruspicinae libros et 
sacra Acheruntia , quae Tages conposuisse dicitur , fata decem annis 
quadam ratione differri : quod nunc dicit Vulcanus potuisse fieri . 
ergo non est contrarium ; 
nam fata differuntur tantum , numquam 
penitus inmutantur : quod etiam Iuno dicit atque inmota 
manet fatis Lavinia coniunx ; 
at trahere atque moras tantis 
licet addere rebus . 
si bellare paras quia dixerat 'in me excidiumque meorum' . 
quidam hunc sensum illi iungunt 'absiste precando viribus indubitare 
tuis' : cetera enim per parenthesin dicta sunt . 
possum promittere curae quicquid in me curae est , id 
est officii et sollicitudinis . 
liquido electro aut liquefacto , aut puro . 
et secundum 
Plinium in naturali historia tria sunt electri genera ; 
unum ex arboribus , quod sucinum dicitur ; 
aliud , quod naturaliter 
invenitur ; 
tertium , quod fit de tribus partibus auri et una argenti : 
quas partes etiam si naturale solvas , invenies . 
unde errant qui 
dicunt melius esse naturale . 
electri autem natura probatur veneno , 
quo recepto et stridorem emittit et varios ad iridis similitudinem 
reddit colores . 
et ad lumina in convivio clarius auro et argento lucet . 
animaeque valent fabrica Vulcani duobus constat , ventis et 
igne ; 
hic ergo 'animae' pro spiritu , quo fabriles folles inflari solent . 
animae venti , a)po\ tw=n a)ne/mwn : Horatius inpellunt animae lintea 
Thraciae : unde et 'anima' dicitur , quae secundum aliquos 
ventus est , ut atque in ventos vita recessit . 
precando 
viribus indvbitare tuis id est dubitare , nam 'in' vacat . 
et hoc dicit : precum nimietas postulationis significat dubitationem . 
sane 'indubitare' quis ante hunc ? 
ea verba locutus quidam humiliter dictum accipiunt . 
conivgis infusus gremio hoc est ante concubuit et sic 
quievit . 
Probus vero et Carminius propter sensum cacenphaton 
'infusum' legunt , ut sit sensus : dormiit cum coniuge dormiente , 
id est petiit soporem , infusum etiam coniugis gremio . 
alii 'infusus' 
legunt , ut significetur coisse illos et sic sopitos , et volunt esse emphasin 
coitus : nam 'infusum gremio soporem' nihil esse dicunt . 
multi autem 
cacenphaton accipiunt , ne duo epitheta videantur , 'placidum' et 'infusum' . 
alii figurate accipiunt 'placidum per membra' pro eo quod est placidum 
membris . 
per membra potest ambiguum videri , Vulcani an Veneris . 
curriculo tempore modo ; 
alias loco , alias officio . 
Cicero 
in Oratore pro loci spatio haec sunt curricula ac spatia 
multiplicium variorumque verborum . 
et multi sic distinguunt 
'inde ubi prima quies—medio iam noctis abactae curriculo expulerat 
somnum—cum femina primum , cui tolerare colo vitam tenuique Minerva 
impositum' ; 
nam 'quies curriculo expulerat somnum' aut paene 
nihil est—quid enim est quies nisi somnus ? —aut ut sit aliquid , 
non est abstemia matrona illa , cum surgit quiete satiata maxime . 
'cui 
tolerare colo vitam tenuique Minerva inpositum' et hic distinguitur ; 
quid enim est 'inpositum cinerem' ? 
cum illud sit pulchrius : cui castitas 
inposuit lanificio tolerare vitam , ut sequatur 'cinerem et sopitos 
suscitat ignes' , ut alibi et sopitas ignibus aras excitat . 
colo hunc sequimur : nam 'huius coli' dicimus , non ut 
Statius 'huius colus' . 
tenvique minerva non filo tenui , id est 
subtili artificio ; 
sed parvo pretio lanificii , id est tenuiter et exiliter 
victum praebente . 
et alii hic distinguunt et subaudiunt 'mos est' 
aut 'placet' , ut sit sensus 'cui tolerare colo vitam tenuique Minerva 
mos est' vel 'placet' et sic inferunt 'inpositum cinerem et sopitos 
suscitat ignes' , ut e contra Horatius incedis per ignes suppositos 
cineri doloso . 
alii sic legunt 'tenuique Minerva inpositum' , 
quasi fato datum , id est cui haec est necessitas fataliter data . 
noctem addens operi per transitum ostendit noctem 
esse partem diei . 
exercet penso fatigat : Terentius primo haec vitam 
parce ac duriter agebat . 
hinc ergo traxit Vergilius ut diceret 
'castum ut servare cubile coniugis' , id est ne cogatur propter paupertatem 
pudorem deserere . 
ignipotens Vulcanus , ut diximus , ignis est , et 
dictus Vulcanus quasi Volicanus , quod per aerem volet ; 
ignis enim 
e nubibus nascitur . 
unde etiam Homerus dicit eum de aere praecipitatum 
in terras , quod omne fulmen de aere cadit . 
quod quia 
crebro in Lemnum insulam iacitur , ideo in eam dicitur cecidisse 
Vulcanus . 
claudus autem dicitur , quia per naturam numquam rectus 
est ignis . 
nec tempore segnior illo bene comparationis similitudini 
duo reddidit , festinationem et industriam . 
ad fabrilia dura . 
et ex contrariis epithetis fecit ornatum , 
dicens 'mollibus e stratis surrexit ad opera fabrilia' . 
insvla sicanium ivxta latus aeoliamque erigitvr 
liparen physiologia est , cur Vulcanus in his locis officinam habere 
fingatur inter Aetnam et Liparen : scilicet propter ignem et ventos , 
quae apta sunt fabris . 
'Aeoliam' autem 'Liparen' ideo , quia una 
est de illis septem insulis , in quibus Aeolus imperavit . 
exesa caminis 'exesa' ad usum caminorum , qui sunt Cyclopum : 
an 'caminis exesa' pro 'ignibus exesa' ? 
antra aetnaea tonant magnitudinem ictuum ostendit , 
quibus etiam vicini montes resultabant : aut certe 'Aetnaea' quasi 
Aetnae dixit . 
avditi referunt gemitus echo breviter significavit . 
avditi r. g.] id est referentes gemitus audiuntur : non enim prius audiuntur 
et postea referunt gemitus . 
potest et bis intellegi audiri eos , primum 
cum eduntur , postea per echo , cum venerunt in ea loca , ex quibus 
repulsi vocis imaginem referunt . 
stricturae chalybum strictura est terra ferri in massam 
coacta . 
Chalybes autem proprie populi sunt , apud quos nascitur 
ferrum , ut ipse at Chalybes nudi ferrum virosaque Pontus 
castorea : unde modo 'Chalybum' posuit 'stricturas' pro ferri 
massis . 
hoc tunc id est huc tum . 
et 'hoc' pro 'huc' posuit 
secundum antiquum morem : nam antea 'hoc' adverbium loci fuit , 
quod nunc abolevit : nam crebro in antiquis lectionibus invenitur , 
sicut in epistulis probat Verrius Flaccus exemplis auctoritate ratione , 
dicens in adverbiis pro 'u' 'o' plerumque maiores ponere consuetos . 
et sic pro 'huc' 'hoc' veteres dicere solebant , sicut pro 'illuc' 'illo' 
dicimus : unde etiam 'hoc' o longum esse apparet , sicut 'illo' , cum 
pro 'illuc' ponitur . 
ferrum exercebant oeconomia . 
brontesque quid facturi sint ex nominibus docet : nam 
Brontes a tonitru dictus est , Steropes a fulgetra , a)po\ th=s steroph=s . 
Pyragmon vero , qui numquam a calenti incude discedit , a)po\ tou= 
puro\s kai\ tou= a)/kmonos ; 
nam pu=r ignis est , a)/kmwn incus . 
nudus 
membra per hunc etiam ceteros nudos fuisse significat . 
informatum in quandam formam designatum et conpositum . 
dicit autem in fulmine partem non perfectam , partem iam 
politam fuisse . 
manibus deest 'in' , ut sit 'in manibus' . 
toto genitor quae plurima caelo 'toto caelo' , id est 
ab omni parte caeli : nam dicunt physici de sedecim partibus caeli 
iaci fulmina . 
'quae' autem qualia , ut hunc ego te , 
Euryale , aspicio , id est talem . 
ergo hoc dicit : faciebant fulmen 
in eorum similitudinem , quae Iuppiter iacit toto caelo , hoc est de 
diversis partibus caeli , scilicet sedecim . 
deicit quibusdam videtur humiliter dictum . 
alii 'de' pro 
'valde' accipiunt , sicut dicimus 'deamo' pro 'valde amo' . 
tris imbris torti radios constricti et coacti in grandinem : 
Statius sicco quos asper hiatu praesolidat Boreas . 
et sciendum hoc eum velle ostendere , toto anno iaci fulmen : nam 
per has periphrasis tempora ostendit anni totius , quae et quattuor 
esse et ternos menses habere manifestum est : unde dicit 'tris imbris 
torti radios' , hoc est grandinis , quae abundat per hiemem ; 
'tris 
nubis aquosae' , hoc est veris , quo tempore nimiae sunt pluviae , ut 
et ruit imbriferum ver ; 
'rutili tris ignis' , hoc est aestatis ; 
'et 
alitis austri' , id est autumni , quo ventorum crebra sunt flamina . 
et prudenter his omnibus naturam exprimit fulminis , quod necesse 
est ut per nubes nascatur et ventos : nam alibi ait fulminis 
adflavit ventis et contigit igni . 
et bene in materiam fulminis 
vertit ea ex quibus fulmen nascitur , nubem imbrem ventum : nam 
ut physici volunt , cum nubes ventis vehementer agitatae sunt , sic incalescunt , 
ut accendantur . 
sane fulmen triplici praeditum potestate est : 
est ostentatorium , peremptorium , praesagum . 
ostentatorium est quo terror 
incutitur , ut 'fulgores nunc terrificos sonitumque metumque' . 
at 
cum dicit 'flammisque sequacibus iras' peremptorium docet . 
praesagi 
autem sic meminit tertius ille hominum divumque interpres 
Asilas , cui pecudum fibrae , caeli cui sidera parent et 
linguae volucrum et praesagi fulminis ignes . 
non nulli vero 
manubias fulminis his numinibus , id est Iovi , Iunoni , Marti et Austro 
vento , adserunt attributas , quod hoc loco ostendunt . 
nam cum dicit 
'tris imbris torti radios' , Iovem significasse intellegitur ; 
cum vero 'tris 
nubis aquosae' , Iunonem intellegit ; 
cum autem 'rutili tris ignis' , Martem ; 
et sic adiectum 'alitis Austri' , scilicet venti . 
alii ideo ternorum 
radiorum volunt mentionem factam , quia fulmen trisulcum est : aut 
enim terebrat aut incendit aut †disclina . 
et 'imbris torti radios' pro 'tortos 
radios' , 'torti' autem vehementis . 
et hoc verbo frequenter utitur 
quotiens vim aliquam vult exprimere , ut torquet aquosam 
hiemem et an te genitor , cum fulmina torques . 
fulgores nunc terrificos quas fulgetras dicunt . 
sonitumque metumque non quem habeant , sed quem inferant . 
et per 
sonitum tonitrua ostendit , per metum fulgetras . 
et hunc ordinem 
sic posuit , ut hominibus videtur : nam re vera prior est conlisio 
nubium , unde ignis emicat : nos autem ideo prius fulgetras videmus , 
quam tonitrua audiamus , quia velocior oculorum , quam aurium 
sensus est . 
sequacibus persecutricibus : quoniam rapax natura ignis 
est . 
et ordo est 'irasque flammis sequacibus' . 
currumque rotasque nova elocutio 'currum et rotas instabant' . 
nec nos moveat quod in domo Vulcani Marti currus fabricatur ; 
eo 
enim absente fabricabatur . 
aegidaque horriferam aegis proprie est munimentum 
pectoris aereum , habens in medio Gorgonis caput : quod munimentum 
si in pectore numinis fuerit , aegis vocatur : si in pectore hominis , 
sicut in antiquis imperatorum statuis videmus , lorica dicitur . 
turbatae vel concitatae et iratae : vel pro 'turbantis' : nam timuit 
homoeoteleuton , et fecit supinam significationem . 
alii ad fabulam 
referunt , quia dicitur in bello Gigantum arma perdidisse turbata , 
ut quasi ipsa nunc reparet : cuius dicti nullus auctor invenitur 
idoneus . 
squamis serpentum auroque polibant aegida horriferam 
aureis squamis serpentum certatim polibant . 
alii volunt re vera de 
corio serpentum dicere eum arma esse levigata . 
conexosque angves Gorgonis scilicet capiti . 
ipsamque 
in pectore divae hoc est quae in pectore ponatur . 
desecto vertentem lumina collo aut sua lumina circumferentem 
et mortis indignatione quaerentem , quorum se interitu 
posset ulcisci : aut certe intuentum lumina in saxa vertentem : aut 
horrore suo aliorum oculos avertentem , ne cum periculo videretur . 
hoc 
autem caput ideo Minerva fingitur habere in pectore , quod illic est 
omnis prudentia , quae confundit alios et inperitos ac saxeos conprobat . 
desecto vertentem quomodo 'vertentem' ? 
id est secto collo 
non sua lumina vertentem , sed immutantem eorum faciem qui hanc 
vidissent : aut 'vertentem' dixit 'lumina' aversa habentem , ut habuit 
cum secaretur ei collum , et quaereret aspectibus vindicari . 
tollite cuncta inquit vile est quod plerique dicunt , 
propter arma Martis iratum esse Vulcanum , praesertim cum et 
arment Minervam et fabricent fulmina Cyclopes , et Vulcanus dixerit 
'cuncta tollite' . 
ergo 'tollite' aut differte est , aut celerius terminate . 
coeptosque avferte labores quia dixerat 'his informatum 
manibus iam parte polita fulmen erat' . 
aetnaei cyclopes ut Aetnaeos fratres . 
nunc viribus usus hoc est nunc est vestrarum virium 
exercitium , id est tempus est exercendae virtutis circa arma viri 
fortis . 
et sic dictum est , ut dicimus 'opus est viribus' : et hoc quidam 
non ad difficultatem operis , sed ad celeritatem referunt . 
rapidis paratis. arte magistra ambitiosius quam si 
'magistri' diceret : et rem personae in artem transtulit , ut si dicas 
'opus est peritia medicinae' , non 'medici' . 
praecipitate moras praecipitanter , id est festinanter 
abicite . 
nec plura effatus sicut festinantem decebat . 
ocius incubvere quam ille praeceperat . 
pariter pari 
modo . 
dicitur et pro 'similiter' et pro 'simul' . 
sortiti diviserunt inter se laboris officium , ut 
sortiti remos . 
vulnificusque chalyps populum , apud quos nascitur , 
pro ferro posuit . 
et 'liquescit' dixit proprie : nam ferrum non 
semper solvitur , sed mollescit . 
informant designant . 
ingentem autem et magnitudine 
et soliditate : nam et clipeum dixit , qui magnitudine corpus 
furatur , unde et clipeus dictus est a)po\ tou= kle/yai : et dicturus est 
'septenosque orbibus orbes inpediunt' , id est veluti septem scuta 
facta in unitatem conectunt . 
ventosis ventos gignentibus : aliter ventosa per aequora 
vectis , quae ventis turbentur . 
accipiunt redduntque iungendum : uno enim eodemque 
tempore parte reddunt , parte ventos accipiunt . 
stridentia tingunt 
tingendo stridere faciunt . 
aera lacu amat lacum pro aqua ponere . 
illi quidam pro 'alii' accipiunt. in numerum in ordinem , 
ut tunc vero in numerum Faunosque ferasque videres 
ludere . 
forcipe forfices sunt quibus incidimus , forcipes quibus 
aliquid forvum tenemus , quasi forvicapes ; 
nam forvum est calidum : 
unde et formosos dicimus quibus calor sanguinis ex rubore pulchritudinem 
creat . 
has tamen forcipes in medicinalibus Graeci ardiotheres 
appellant , quibus solent in bello vulneratis spicula extrahi . 
dum haec properat hoc est properanter facit : et est 
honesta elocutio . 
aeoliis nam , ut diximus , Vulcania una 
est de septem Aeoliis , in quibus Aeolus regnaverat. lemnius quia 
in Lemnum insulam , ut diximus , cecidit , a Iove praecipitatus 
vel a Iunone propter deformitatem deiectus , quam aerem esse constat , 
ex quo fulmina procreantur . 
ideo autem Vulcanus de femore 
Iunonis fingitur natus , quod fulmina de imo aere nascuntur : quod 
etiam Lucanus dicit fulminibus terrae propior succenditur 
aer , pacem summa tenent . 
volucrum sub culmine potest et generaliter accipi volucrum 
quarumvis , quae matutinae sonant ; 
potest et specialiter , ut 
hirundinum ; 
potest et gallorum : quae omnia propter sermonis humilitatem 
vitavit . 
Tyrrhena vincula Tusca calciamenta . 
et dicit crepidas , 
quas primo habuere senatores , post equites Romani , nunc milites . 
alii calceos senatorios volunt , quia hoc genus calciamenti a Tuscis 
sumptum est . 
tegeaeum ensem Arcadicum gladium . 
demissa ab laeva pantherae terga retorquens a 
sinistro humero pellem demissam habuit , quam retorquens et in 
dexteram revocans partem se amiciebat . 
gemini custodes hoc et in Homero lectum est et in 
historia Romana , quae ait Syphax inter duos canes stans Scipionem 
appellavit . 
sermonum memor scilicet promissi auxilii , ut auxilio 
tutos dimittam opibusque iuvabo . 
heros hoc nomen 
non tantum praesentis est virtutis , sed et praeteritae : unde est quod 
Euandrum heroem dicit , cum sit virtutis emeritae . 
plerumque heros 
et generis est . 
matutinus agebat rem temporis ad personam transtulit . 
ivngunt dextras sic enim se antiqui salutabant . 
licito tandem sermone 'tandem' , quia amborum desiderio 
nox fecerat moram : vel 'tandem' dato secreto . 
maxime teucrorum dicendo 'maxime' subtiliter ostendit eum 
pontificis maximi et scientiam et potestatem habere . 
numquam res equidem Troiae victas satis mature 'equidem' 
dixit , id est ego quidem Troiam te vivo victam non arbitror , 
quantum est in opinione mea . 
pro nomine tanto pro tui nominis gloria . 
hinc rutvlus premit hoc est gens eadem , quae te 
crudeli Daunia bello insequitur. et murum circumsonat 
armis et brevitatem sui ostendit imperii et hostilem necessitatem , 
ob quam se penitus exarmare non poterat . 
'amni' autem 'claudimur 
Tusco' ideo dixit , quia ipse fuit Romani finis imperii : Iuvenalis 
et quae imperii fines Tiberinum virgo natavit . 
sed tibi ego artificiose agit , ut etiam quae monstrantur 
auxilia , ipsius esse videantur . 
'ingentes' autem 'populos' non sine 
causa dixit : nam Tuscia duodecim lucumones habuit , id est reges , 
quibus unus praeerat : unde est gens illi triplex , populi 
sub gente quaterni . 
quam fors inopina hoc beneficium casus praestat , qui 
efficit ut eo tempore quaeras auxilium , quo Tyrrheni ducem requirunt . 
fatis huc te poscentibus adfer perge illuc poscentibus 
fatis ; 
nam talis est sensus , si legeris 'adfer' . 
et similiter iungit 
fortunam fato , ut supra , ubi ait fortuna omnipotens 
et ineluctabile fatum . 
si autem legeris 'adfers' , sensus erit talis : 
fati necessitate factum est ut venires ; 
fortunae beneficium ut illi 
ducem requirant . 
legimus ergo et 'adfer' et 'adfers' . 
havd procul hinc ut ire ei facile persuadeat. saxo colitvr 
fundata vetvsto antiquo opere , ut templa dei 
saxo venerabar structa vetusto . 
urbis agyllinae sedes quae nunc Caere dicitur . 
lydia quondam gens 'quondam insedit' , non 'quondam bello praeclara' : 
nam etiam tunc florebat . 
sane etiam supra diximus , 
Maeoniam provinciam esse . 
cuius dum brevitas duos fratres , 
Lydum et Tyrrhenum , ferre non posset , ex sorte Tyrrhenus cum 
ingenti multitudine profectus est et partem Italiae tenuit et Tyrrheniam 
nominavit . 
hi diu piraticam exercuerunt , ut etiam Cicero in 
Hortensio docet , cum captivos novis poenis adfligerent , occisorum 
eos religantes cadaveribus . 
quod Vergilius dat Mezentio , sciens 
lectum esse de gente Tyrrhenorum . 
sane illo tempore Tyrrheni 
dicti sunt , post Tusci a)po\ tou= qu/ein . 
Lydi autem a Lydo , regis 
fratre , qui in provincia remanserat . 
et 'Lydia' provincia positivum , 
'Lydia' gens derivativum pro 'Lydica' . 
sane hanc Agyllam quidam a 
Pelasgo conditam dicunt , alii a Telegono , alii a Tyrrheno , Telephi 
filio . 
'insedit' autem secundum Sallustium montem sacrum atque 
Aventinum insedit . 
saevis tenvit mezentius armis unde illi magis indigni iniuriis , 
quorum persona laudata . 
et hoc positum est , ut ostendatur an 
utile illis sit iungi Aeneae . 
quid memorem infandas caedes figura oratoria , quae 
paralipsis vocatur : Cicero nam illa nimis antiqua praetereo . 
effera cruenta . 
di capiti ipsius ut quod 
di prius omen in ipsum convertant . 
quando enim volumus exprimere 
indignitatem rei , quasi commoti avertimus orationem , ut 
di talia Grais . 
mortva quin etiam quod supra dictum est : quod Cicero etiam 
in Hortensio de Tuscis dixit . 
tormenti genus exclamatio est inventi supplicii , et etiam 
detestatio . 
sanie taboque sanies mortui est . 
'tabo' viventis scilicet 
sanguinis . 
at fessi cum essent fessi , tandem circumsistunt . 
confugere confugiebat : et ut diximus , historicus 
stilus est . 
defendier defendi , id est defendebatur . 
et vertit 
historiam ; 
nam , ut diximus , Turnus magis confugit 
ad Mezentium . 
ad supplicium bene , non ad bellum. praesenti marte 
sine aliqua dilatione . 
his ego te Aenea ductorem quasi grande incrementum . 
addam aut dabo ; 
aut re vera addam habentibus Tarchonem . 
toto namque fremunt vel praeterita narrat ; 
vel coniectura est , utrum 
velint qui cessant . 
longaevus aruspex argumento aetatis vult doctum videri . 
quibusdam sane displicet , quod aruspicis nomen <non> 
addiderit , 
cuius aetatem auctoritatemque designat . 
flos veterum Ennianum . 
subivngere coniungendo subiungere . 
optate duces votis scilicet : vel certe expectate vel legite . 
hoc acies campo quasi iam in bellum parati . 
regnique coronam insigne , non re vera coronam , quam 
Tusci reges numquam habuerunt . 
ergo species est pro genere . 
mandatque insignia aut mittit insignia , id est omnia 
ornamenta regalia , aut re vera 'mandat insignia' , id est magna , 
ut castris succedam , capessam regna Tyrrhena . 
alii 'insignia' pro 
fascibus accipiunt , qui ad Romanos a Tuscis translati sunt ; 
aliud est 
enim 'insigne' singulari numero , aliud 'insignia' , in quibus vestis 
et sella regia accipi potest . 
vel 'mandat' tradit , ut dicimus mandari 
magistratum : Sallustius ad consulatum mandandum M. Tullio 
Ciceroni . 
sed mihi tarda gelv occurrit tacitis quaestionibus , dicens 
se non isse propter aetatem senilem , filium vero propter mixtum 
genus per originem matris : unde Aenean dicit ire debere , cui et 
aetas et origo regna concedunt . 
saeclisque effeta senectus 
notandum dicta 'saecula' etiam in uno homine secundum eos qui 
dicunt saeculum triginta annos habere : nam alii volunt centum et 
decem , alii mille annis putant saeculum contineri . 
invidet imperium bona elocutio est , ut Liber pampineas 
invidit collibus umbras . 
mixtus matre sabella pro 'duplici genere natus' . 
partem patriae traheret sic dixit 'traheret' quomodo dicitur 
originem ducere . 
et annis ad se retulit . 
generi fatum indulget ad Pallanta retulit. quem numina 
poscunt ut 'externos optate duces' . 
italum fortissime ductor eu)sumbo/lws iam ductorem 
Italiae vocat Aenean . 
spes et solacia 'spes' quia multa sibi de eius virtute 
promittebat pater , 'solacium' quia amissa coniuge unici filii utebatur 
solacio . 
tolerare quasi rem asperam et difficilem . 
et per hoc 
significat nondum eum sufficere , ut intellegatur quid nolit : nam et paternam 
sollicitudinem servat et heroicam virtutem , et ideo non vult simpliciter 
dicere nondum debere puerum pugnare , sed verecunde 'sub te 
tolerare magistro' . 
miretur imitetur : Lucanus miratoremque 
Catonis , id est imitatorem : optima enim ingenia necesse est ut ea 
quae mirantur , imitentur . 
svo nomine bene in omnibus filii gratiam facit : nam 
dicit : dat tibi Pallas milites ducentos suo nomine , ipse vero a me 
accipiet ducentos . 
svo nomine] maluit enim munus suum cum 
persona eius dividere , quam suo nomine totum dare . 
defixique ora tenebant aut tacebant , ut tenuitque inhians 
tria Cerberus ora : aut stupebant . 
tristi cum corde propter brevitatem auxiliorum . 
putabant figura per tempora : 'putabant' quasi putassent , nisi signum 
dedisset . 
aut certe 'putabant' cogitabant : unde et arbores putari dicuntur , 
quia diu deliberatur , quid eis adimi debeat , quid relinqui . 
putare 
est et discernere et in partes redigere , inde disputare . 
caelo aperto sereno , ut et aperta serena prospicere . 
†in eo est enim quod aperti . 
inproviso nullum enim indicium praecesserat nubium . 
vibratus proprium telorum ad fulgorem transtulit. fulgor id est 
fulgetra . 
et tria genera fulgoris esse dicuntur : unum consiliarium , 
ubi quid cogitantibus nobis accidit , quod vetat aut hortatur ; 
alterum 
auctoritatis , quod evenit re gesta , quod probet ; 
tertium statum est , ubi 
nec novi quicquam gessimus nec cogitamus , sed quietis nostris rebus 
fruimur . 
sed duo haec , quae sequuntur , ad locum hunc non pertinent . 
primum sane apte videtur adiungi , ubi quid cogitantibus nobis accidit , 
quod vetat aut hortatur , quod consiliarium dicitur : nam et hic modo 
Aeneas de brevitate auxilii cogitat , quia ait 'multaque dura suo tristi 
cum corde putabant' et sic fulgur factum est , quod eum hortetur , ne 
de bellicis subsidiis desperet . 
cum sonitu tonitrus scilicet . 
et , ut diximus supra , 
ordinem tenuit qui nobis apparet , ut fulgetras dicat priores , cum 
sint ante tonitrua . 
rvere omnia sic enim sonat , ut videatur 
ruina : alibi caelique ruina . 
bene autem temperavit dicens 
'visa' , id est ad opinionem animi . 
Tyrrhenusque tubae mugire per aethera clangor 
Tyrrhenum clangorem dixit tubae ideo , quia apud Tuscos tubam 
constat inventam . 
ergo 'Tyrrhenus clangor' sonus Tyrrhenarum 
tubarum . 
et bene congruis ominibus arma nuntiantur , per sonum 
tubarum . 
et figurate per epitheti inmutationem Tyrrhenae tubae . 
Varro 
de saeculis auditum sonum tubae de caelo dicit . 
videtur autem 
hic oportune Tyrrhenae tubae facta mentio , ut iam <ad> 
Tyrrhenorum 
castra vocari videatur Aeneas . 
fragor intonat 'fragor' est proprie armorum sonus . 
quod autem dicit 'intonat' , illuc spectat fulminat 
Aeneas armis , quae vult fragore tonitrua , splendore fulgetram 
imitari . 
non autem mirum est a Venere allatis armis inesse fulgorem : 
nam et Homerus dicit a Thetide oblata arma habere motum 
quendam et spiritum , quae duo in aqua esse manifestum est . 
Thetidem 
autem novimus nympham esse . 
inter nubem per nubem , more suo . 
et dicit in serena 
parte caeli fuisse nubem , per quam arma portata sunt . 
per sudum 'sudum' est quasi sub udum , serenum post 
pluvias , ut ver sudum . 
alii 'sudum' semiudum volunt dici , cum per 
nubes ad nos perveniat solis ictus non integer . 
pulsa tonare recte 
arma , quae iisdem ignibus , quibus fulmina , facta sunt , ait tonare pulsa . 
et hic magis proprie , quam Homerus : ille enim spirare ait et moveri , 
hic vero armis Aeneae caelestem sonitum dedit , unde veniebant . 
agnovit sonitum hoc est quid sonitus significaret . 
divae promissa parentis kata\ to\ siwpw/menon intellegamus Venerem 
ei promisisse . 
hospes et qui suscipit et qui suscipitur 'hospes' vocatur , 
ut hoc loco Euander , item supra hospitis Aeneae sedem . 
ne quaere profecto hic 'profecto' vetuste pro expletiva coniunctione 
positum. ne vero hospes ne quaere profecto ambae particulae 
ad ornatum pertinent tantum . 
portenta modo bona omina . 
ego poscor olympo 
aut de Olympo poscor , id est haec signa mei causa fiunt : aut certe 
in Olympum poscor . 
alii 'Olympo poscor' , alii 'Olympo' sequentibus 
iungunt . 
diva creatrix rerum omnium generaliter . 
hev adeo de victoria fretus est , ut etiam hostium misereatur . 
et hinc nascitur ille sensus non haec o Palla 
dederas promissa parenti . 
item Aeneas hi nostri 
reditus expectatique triumphi ? 
haec mea magna fides ! 
poscant acies quasi eant nunc et flagitent bellum. foedera 
rvmpant quae se facturum Latinus promiserat ; 
non enim 
erant facta : aut certe 'foedera' , quod in septimo legati cum 
muneribus missi . 
herculeis sopitas ignibus aras hypallage est , id est 
suscitavit aras Herculeas , in quibus erant ignes sopiti . 
hesternum autem larem cui pridie sacrificaverat . 
et est 
iteratio : nam male quidam 'externum' legunt , id est extraneum . 
mactat lectas de more lectas , an de more mactat ? 
evandrus pro 'Euander' , sed vitavit o(moiote/leuton sequentis 
verbi . 
post hinc ad naves graditur unum vacat , aut 'post' , 
aut 'hinc' , ut post hinc digrediens iubeo frondentia capris 
arbuta : tale est et illud primus ibi ante omnes . 
qui sese in bella sequantur in expeditionem et bellicam 
praeparationem : nam , ut supra diximus , 'bellum' est tempus 
omne quo vel praeparatur aliquid pugnae necessarium , vel quo 
pugna geritur , 'proelium' autem dicitur conflictus ipse bellorum : 
unde modo bene dixit 'qui sese in bella sequantur' , non 'in proelium' ; 
nam ad auxilia petenda vadit , non ad pugnam . 
quamquam 
etiam si sic diceret 'qui se in proelium sequantur' , non valde ab 
re esse videbatur : hi enim equites , cum a Tarchone accepisset 
Aeneas auxilia , cum aliis Etruscis equitibus per terram missi , obvios 
statim habuere bellantes , et quasi iam hinc recte pergere videntur 
in proelium : unde etiam a Cymodocea naviganti Aeneae 
dicitur iam loca iussa tenent forti permixtus 
Etrusco Arcas eques . 
segnis sine remigio , id est cessans , nihil administrans . 
et 
respexit ad descendentes , de quibus ait remigio noctemque 
diemque fatigant , licet fuerit lenissimus fluvius . 
epitheton ergo 
ad tempus , non enim ignavos dixit : aut 'segnis' certe , quia meliores 
elegerat . 
deflvit defertur . 
rerum quas gesserat . 
patris ubi esset . 
exortem Aeneae per id quod non est factum , quod 
factum est indicatur . 
per 'exortem' autem optimum et praecipuum 
significat . 
'exortem' autem , ut 'exlegem' . 
et multi hoc loco reprehendunt 
Vergilium , quod , cum Aeneam ubique pontificem ostendat , et 
pontificibus non liceat equo vehi , sed curru , sicut et in septimo 
a Latino ei currum missum dicit , cur hic equo eum usum faciat , dicens 
'ducunt exortem Aeneae , quem fulva leonis pellis obit totum praefulgens 
unguibus aureis' item 'iamque adeo exierat portis equitatus 
apertis Aeneas inter primos' . 
cuius rei haec redditur ratio : 
Aeneam non tantum pontificii iuris , sed omnium sacrorum et peritum 
et primum fuisse , Vergilium autem inventa occasione ritum Romanarum 
caerimoniarum exponere . 
etenim veteri sacrorum ritu neque Martialis 
neque Quirinalis flamen omnibus caerimoniis tenebatur , quibus flamen 
Dialis : neque diurnis sacrificiis destinabantur , et abesse eis a finibus 
Italiae licebat , neque semper praetextam , neque apicem nisi tempore 
sacrificii gestare soliti erant . 
ergo si ire eis in provinciam licebat , et 
equo sine religione vehi licuit : quod hic ostendit , velut in provinciam 
misso Aeneae equum datum : nam Euander hoc ait 'sed tibi ego 
ingentes populos opulentaque regnis iungere castra paro' , deinde infra 
de potestate obtinendae provinciae subtexuit 'ipse oratores ad me regnique 
coronam cum sceptro misit' , et excusatione interposita hortatur 
Aeneam , ut Etruscis , regem et ducem desiderantibus , praesit : ait enim 
'tu , cuius et annis et generi fatum indulget , ingredere' . 
ergo et 
equo merito uti potuit , si ei ire in provinciam fas erat . 
sciendum 
tamen poetam contentum esse universum ius pontificale , dum aliud 
narrat , attingere . 
pellis obit totum pellis ostenditur magnitudo in hoc , 
quod dicit 'totum obit' , id est circumdat . 
ungvibus avreis aut 
quia ungues ipsi cum aruerint , auri imitantur colorem ; 
aut quia 
solebant deaurari : Statius auro mansueverat ungues . 
subito vulgata cur 'subito' ? 
ipse dicit : quasi 'per parvam 
urbem' . 
ocius positivus antiquus est , id est 'celeriter' ; 
nec enim 
potest esse comparativus ubi nulla est comparatio . 
tractum ex Graeco 
w)ke/ws . 
vota metu duplicant matres bene 'duplicant metu' , 
nam inest semper in matribus votum . 
propivsque periclo it 
timor 'it timor propius periclo' , id est ad periculum vicinius : aut 
certe 'it timor propius periclo' pro 'propior' ; 
nam matres quod 
timent , hoc putant liberis posse contingere . 
aut certe 'aequatur periculo 
timor' , et per dativum extulit , ut propius stabulis armenta 
tenerent : aut poetice dixit timorem periculo comitem . 
iam apparet adhuc illis pergentibus iam proelium cogitabatur 
a matribus . 
ergo ut solet , imaginem th\n fantasi/an , ut est 
et plurima mortis imago : hanc Sallustius speciem dicit : 
speciem captae urbis efficere . 
pater evandrus cum dicit 'pater' , ostendit cuius. dextram 
complexus evntis filii scilicet , quia dixerat 'pater' . 
haeret inexpletus multi hic distinguunt , ut sit 'inexpletus 
haesit et talia locutus est lacrimans' . 
alii legunt 'inexpletus 
lacrimis' . 
honestius tamen est 'inexpletum lacrimans' , ut sit 
nomen pro adverbio , id est inexplebiliter . 
o mihi praeteritos referat si ivppiter annos et 'o' 
et 'si' optantis sunt , id est utinam : quae nunc iunguntur ; 
nam singula 
ante ponebantur , ut si nunc se nobis ille aureus 
arbore ramus : ergo unum vacat , quantum ad antiquitatem . 
et 
notandum votum de praeterito fieri . 
qualis eram aut ut sim talis , qualis tunc eram , quando 
ista perfeci : aut certe laudantis est 'qualis eram cum primam aciem 
Praeneste sub ipsa stravi' . 
et bonum principium parentis , qui filium 
ad bella mittens cohortatur : ab aetate enim iuvenum coepit , cui facile 
esse debet hostem prosternere . 
simul et filium paternis exemplis admonuit , 
ut et pater Aeneas et avunculus excitat Hector . 
praeneste sub ipsa in septimo neutro genere dixit quique 
altum Praeneste viri . 
scutorumque incendi victor acervos hoc traxit de 
historia : Tarquinius enim Priscus victis Sabinis in honorem Vulcani 
eorum arma succendit : quem postea secuti sunt ceteri . 
cui tres animas per transitum ostendit illam Platonis 
et Aristotelis contentionem , qui dubitant , utrum quattuor , an tres 
animae sint in homine , fusikh\ ai)sqhtikh\ nohtikh\ , remota kinhtikh/ . 
hoc autem loco per 'tres animas' magnum et perfectum indicat 
virum ; 
nam quantum ad fabulam pertinet , tres animas propter 
tria habuit corpora . 
attendendum sane , hoc sibi Euandrum vindicare 
quod fuit in Hercule ; 
nam ut ille Geryonem extinxit , ita hic 
Erylum occidit . 
inde est quod paulo post dicit 'neque finitimo 
Mezentius umquam huic capiti insultans' . 
Herculis enim mos fuit , 
ut etiam non rogatus laborantibus subveniret . 
tunc enim , sicut et 
Varro dicit , omnes qui fecerant fortiter , Hercules vocabantur : licet 
eos primo XLIII . 
enumeraverit . 
hinc est quod legimus Herculem 
Tirynthium , Argivum , Thebanum , Libym . 
feronia mater nympha 
Campaniae , quam etiam supra diximus . 
haec etiam 
libertorum dea est , in cuius templo raso capite pilleum accipiebant . 
cuius rei etiam Plautus in Amphitryone facit mentionem 
quod utinam ille faxit Iuppiter , ut raso capite portem 
pilleum (Am . 
461-462) . 
in huius templo Tarracinae sedile lapideum fuit , in quo 
hic versus incisus erat bene meriti servi sedeant , surgant liberi . 
quam Varro Libertatem deam dicit , Feroniam quasi Fidoniam . 
horrendum dictu dictum est e persona poetae , qui his quibus 
fides difficilior est , interponit adfectum , ut alibi horresco referens 
et horrendum dictu , latices nigrescere sacros : 
et hoc facit , ut probabilitas credendi nascatur. terna arma movenda 
figura poetica , nam 'trina' debuit dicere : 'arma' enim numeri sunt 
tantum pluralis . 
'movenda' autem vel contra ipsum , vel ab ipso . 
finitimo aut in finitimo : aut finitimo capiti , id est vicino . 
hvic capiti insultans ad curam enim viri fortis et viri boni 
pertinet , ne quid iniuriose fiat alicui homini : ergo et hinc contumeliam 
ducit , quod finitimos a tyranni iniuria non defenderit . 
vidvasset civibus urbem scilicet viris fortibus peremptis . 
et proprie 'viduasset' dixit , quia urbs generis est feminini : Horatius 
abusive et satis incongrue in genere masculino posuit , dicens viduus 
pharetra risit Apollo . 
at vos o superi iam hinc quasi pater loquitur . 
divisa 
enim est haec adlocutio , et ultima pars eius habet parentis adfectum , 
quod et ipse ostendit dicens 'et patrias audite preces' ; 
prima vero 
viri fortis est , ut 'qualis eram , cum primam aciem Praeneste sub 
ipsa stravi' . 
patrias avdite preces poterat videri idem dixisse , nisi libenter 
voto suo immoraretur . 
durare laborem ipsius scilicet senectutis : Terentius 
senectus ipsa morbus est . 
'durare' autem est sustinere : Horatius 
ac sine funibus vix durare carinae possunt imperiosius 
aequor . 
infandum casum parentis est quod formidat nolle memorare . 
crudelem vitam quae filio est superstes . 
sola et sera quia et unus erat , et serius susceptus , id 
est a seniore . 
vel propter hoc vitam optat longiorem , quod brevem ex 
illo fructum consecutus sit , vel quod sera ex filiis voluptas est . 
supremo hoc ex persona poetae , quia periturus erat Pallas . 
iamque adeo exierat 'adeo' ad ornatum pertinet tantum . 
inde hic 'deinde' significat : et est polysemus sermo. ipse 
agmine pallas in medio hic enim mos fuit , ut tirones ponerentur 
in medio , ambirent viri fortes exercitum . 
aut certe honoris est 
medium locum in exercitu tenere , ut ipse alibi medio 
dux agmine Turnus . 
conspectus conspicuus , conspicabilis , nam pro nomine 
participium posuit . 
sic est et versis Arcades armis . 
qualis oceani Homericum est . 
ante alios astrorum diligit ignes Venus in caelo 
habet unam propriam stellam , quae oriens luciferum , occidens 
vesperum facit : inde Statius et alterno deprenditur unus in 
ortu . 
habet etiam duas alias , unam in signo tauri et unam in 
septentrione , unde etiam taurus domus esse dicitur Veneris : ideo 
dixit 'quem Venus ante alios astrorum diligit ignis' . 
sacrum venerabile . 
tenebras autem resolvit propter 
iubar , quod sola possidens aliquod efficit lumen . 
oculisque sequvntur mira brevitate hoc explicuit , id est quam 
longissime possunt prospiciunt . 
pulveream nubem hysteroproteron . 
qua proxima meta viarum qua proximus circuitus est . 
agmine facto agmen est proprie exercitus ambulans : 
quicquid fuerit aliud abusive dicitur . 
prope caeritis amnem Agylla civitas est Tusciae , a 
conditore Agella appellata , cui ex inscitia Romana aliud est inditum 
nomen . 
nam cum Romani euntes per Tusciam interrogarent Agyllinos 
quae diceretur civitas , illi , utpote Graeci , quid audirent ignorantes 
et optimum ducentes si prius eos salutarent , dixerunt xai=re : 
quam salutationem Romani nomen civitatis esse putaverunt , et detracta 
aspiratione eam Caere nominarunt , ut dicit Hyginus in urbibus 
Italicis . 
'amnis' autem aut tacuit nomen , aut , ut quidam volunt , 
Minio dicitur , ut qui Caerete domo qui sunt Minionis 
in arvis . 
alii Caere montem putabant , ab hoc oppidum dictum . 
late sacer hoc est non solum colebatur a civibus , sed 
etiam ab accolis . 
undique deest 'quem' , vel 'eum' . 
nigra umbrosa , more suo . 
veteres sacrasse pelasgos de his varia est opinio ; 
nam alii eos ab Atheniensibus , alii a Laconibus , alii a Thessalis 
dicunt originem ducere , quod est propensius : nam multas in Thessalia 
Pelasgorum constat esse civitates . 
hi primi Italiam tenuisse 
perhibentur . 
Philochorus ait ideo nominatos Pelasgos , quod velis et 
verno tempore advenire visi sunt , ut aves . 
Hyginus dicit Pelasgos esse 
qui Tyrrheni sunt : hoc etiam Varro commemorat . 
arvorum pecorisque deo publica caerimoniarum opinio 
hoc habet , pecorum et agrorum deum esse Silvanum . 
prudentiores 
tamen dicunt , esse eum u(liko\n qeo\n , hoc est deum u(/lhs . 
u(/lh 
autem est faex omnium elementorum , id est ignis sordidior et aer , 
item aqua et terra sordidior , unde cuncta procreantur : quam u(/lhn 
Latini materiam appellaverunt ; 
nec incongrue , cum materiae silvarum 
sint . 
ergo quod Graeci a toto , hoc Latini a parte dixerunt . 
lucumque diemque hoc a Romanis traxit , apud quos nihil fuit tam 
sollemne quam dies consecrationis : hinc est illud nostrosque 
huius meminisse minores . 
ecce et hic luco et numen et consecrationem 
dedit . 
tarcho et Tyrrheni Tarcho , sic legitur , et Latinus 
nominativus est de Graeco veniens , ab eo quod est Tarchon , perdito 
'n' et 'w' in 'o' mutata , ut Apollo *)apo/llwn : aliter versus non 
stat . 
tuta tenebant castra locis hoc est et industria et natura 
munitissima . 
sed novimus castra per naturam munita esse non 
posse , nisi in collibus fuerint : quod si in montibus sunt , quomodo 
procedit 'latis tendebat in arvis' ? 
ne sit ergo contrarium , intellegamus 
quod hodieque videmus et legimus , hanc collium fuisse naturam , 
ut planities esset in summo , in qua inerant castra Tarchonis . 
quamquam multi velint 'celsoque omnis de colle videri iam poterat 
legio' ad Aenean referre , ut intellegamus venientes in collibus fuisse 
Troianos , castra vero Etrusca in campis . 
quod si velimus accipere , 
quemadmodum procedit 'tuta tenebant castra locis' ? 
tuta , id est per 
naturam locorum . 
de colle videri incertum , utrum ipsa in colle agens , an ab 
his qui de colle prospiciunt . 
tendebat in arvis ut hic saevus tendebat 
Achilles , hoc est tentoria habebat . 
et bello lecta quia ait supra 'qui sese in bella 
sequantur , praestantes virtute legit' : aut 'lecta' proprie , quia dilectus 
militum est . 
equos et corpora curant ingenti arte quod sequebatur 
omisit , redditurus in decimo : namque si vellet dicere venisse Aenean , 
vidisse Tarchonem , petisse auxilia , satis longum fuerat et peribat 
illud quod ait supra toto namque fremunt condensae 
litore puppes , cum Etruscorum festinationi dicentis brevitas congruat . 
verum hoc quod in isto loco praetermisit , reddit in decimo 
dicens namque ut ab Euandro castris ingressus Etruscis , 
regem adit et regi memorat nomenque genusque . 
aetherios nimbos per aerem numinum , scilicet purgatiorem , 
qui circa deos est . 
reducta secreta . 
egelido secretum flumine vidit 'egelido' , id est nimium 
gelido : et est una pars orationis , ut eduramque pirum , id est 
valde duram . 
et sic dixit 'secretum flumine egelido' , hoc est praesidio 
fluminis , ut dicimus 'secretus est monte' vel silvis . 
latenter 
autem ostendit , Aenean non nisi flumine ablutum , numen videre 
potuisse . 
obtulit vltro id est deam confessa , ut in secundo 
dixit . 
est autem hysteroproteron , et est ordo 'obtulit se et 
locuta est' . 
promissa kata\ to\ siwpw/menon , ut supra hoc 
signum cecinit missuram diva creatrix . 
lavrentes superbos ut quos illi bello profugos 
egere superbo . 
acrem turnum fortem . 
et proprie apud nos acer est 
qui apud Graecos deino/s dicitur : nam fortem et vehementem et 
asperum et amarum potest significare . 
poscere provocare , Cicero 
poscunt maioribus poculis , id est provocant . 
deae donis propter arma . 
tanto laetus honore 
munere divae : quod manifestam viderat matrem et plenam numinis 
sui . 
interque manus et bracchia versat iungendum est , ut 
intellegas Aenean manibus minora , bracchiis maiora arma considerasse , 
ut puta loricam et scutum : haec enim sunt arma maiora : minora 
vero galeam gladium ocreas . 
versat considerat , ut 
huc illuc vinclorum inmensa volumina versat . 
fatiferumque ensem fatum saepe pro morte positum legitur , 
'fatiferum' ergo letiferum. rigentem , sanguineam , ingentem 
distinguendum propter plura epitheta . 
'sanguineam' autem velut 
cruentam , terribilem . 
solis inardescit radiis Irin physica ratione describit , 
quae fit cum aquosam nubem solis ardor inradiat . 
nec est incongrua 
haec comparatio , cum lorica de diversis metallis fieri plerumque 
consueverit . 
leves ocreas id est nitida tibialia . 
recocto saepe 
purgato , quia quanto plus coquitur , melius fit : ergo ad qualitatem et 
ad commendationem refertur . 
non enarrabile textum bene 'non enarrabile' : cum 
enim in clipeo omnem Romanam historiam velit esse descriptam 
dicendo 'illic genus omne futurae stirpis a Ascanio pugnataque 
in ordine bella' , carptim tamen pauca commemorat , sicut in primo 
ait videt Iliacas ex ordine pugnas , nec tamen universa 
descripsit . 
sane interest inter hunc et Homeri clipeum : illic enim singula 
dum fiunt narrantur , hic vero pro perfecto opere noscuntur : nam 
et hic arma prius accipit Aeneas quam spectaret , ibi postquam omnia 
narrata sunt , sic a Thetide deferuntur ad Achillem . 
oportune ergo 
fecit Vergilius , quia non videtur simul et narrationis celeritas potuisse 
conecti et opus tam velociter expediri , ut ad verbum posset occurrere . 
havd vatum ignarus litotes figura , id est futurorum non 
inscius . 
et quibusdam videtur , hunc versum omitti potuisse. ventvrique 
inscius aevi non 'aevi' , sed quae in aevo erant futura . 
stirpis ab ascanio usque ad Augustum Caesarem . 
pugnataque in ordine bella et hic subaudiri potest 'ab Ascanio' ; 
et 
bella Albanorum , †quae a Romanorum in clipeo dicit . 
mavortis in antro potest accipi et 'fecerat lupam Mavortis' 
et 'Mavortis in antro' . 
Fabius spelunca Martis dixit . 
dicendo autem 'et' ostendit multa alia fuisse depicta . 
est autem 
elegans figura 'fecerat procubuisse' . 
sane laus est operis , ut talis videretur . 
'fetam' vero quae peperit et nutrire potuisset . 
procubvisse id est prima parte se inclinasse , quod Graeci 
proku/ptein dicunt , ut inclinatione corporis ubera praeberet infantibus : 
nam si 'procubuisse' iacuisse accipias , contrarium est quod 
dicit 'ludere pendentes pueros' . 
quod si 'procubuisse' ut cum 
fetu concolor albo procubuit accipiamus , intellegere debemus 'pendentes' 
desiderio alimoniae suspensos vel intentos , ut pendetque 
iterum narrantis ab ore . 
alii 'pendentes' cessantes , ut 
pendent opera interrupta. sciendum tamen , voluisse eum gestum 
proprie exprimere , quem in ipsius lupae cernimus statuis . 
geminos 
hvic re vera geminos modo , alias similes . 
sane totus hic locus 
Ennianus est . 
ludere moveri : Terentius congrum istum maximum 
paulisper in aqua sinito ludere . 
matrem quasi matrem , cuius 
adfectum pueris exhibebat . 
sane veteres etiam nutrices matres vocabant , 
ut ait Plautus in Menaechmis et mater non possit dignoscere , 
quae mammam dabat (Men . 
19-21) . 
tereti cervice rotunda , cum longitudine , ut incumbens 
tereti Damon sic coepit olivae . 
mulcere alternos non quod in pictura erat dicit , sed 
id quod intellegimus factum fuisse , ut ter circum Iliacos 
raptaverat Hectora muros . 
corpora fingere lingva id est 
tergere : Cicero in Sestiana spongiis sanguis effingebatur , 
id est tergebatur . 
fingere tamen et formare aliquid et ad integram 
faciem arte producere significat ; 
inde fictores dicuntur qui imagines 
vel signa ex aere vel cera faciunt . 
nec procul hinc Romam congrue , iuxta proprios conditores . 
raptas sine more sabinas raptas spectaculo sine ullo 
exemplo , aut sine ullo bono more : vel 'raptas' stupratas , id est per 
vim . 
historia autem talis est . 
Romulus cum turbam civium non haberet , 
asylum condidit , ad quem locum si quis confugisset , eum exinde 
non liceret auferri . 
hic cum videret virorum multitudinem sine conubiis 
posse deperire , a vicinis civitatibus matrimonia postulavit , sed ab 
eis contemptus celetes se Neptuno , equestri deo , qui et Consus dicitur , 
editurum proposuit . 
ad quos celetes cum de vicinis civitatibus maxima 
multitudo cum omnibus feminis convenisset , Romulus eas signo dato 
rapi de spectaculo fecit : ob quam rem a Sabinis bellum ei indictum 
est . 
in quo cum iam capto a Sabinis Capitolio in foro Romano pugnaretur 
et eius milites fugerent , Iovi Statori templum se facturum esse 
promisit , si eius stetisset exercitus . 
quo voto restituta pugna cum anceps 
esset , intervenientibus mulieribus Sabinorum , quae iam Romanis nuptae 
erant , pugna sedata est et icto foedere Tatius rex Sabinorum in partem 
urbis acceptus est : unde Romani a Curibus Quirites appellati sunt . 
consessu caveae cavea est ubi populus spectat . 
vallis 
autem ipsa ubi circenses editi sunt , ideo Murcia dicta est , quia quidam 
vicinum montem Murcum appellatum volunt ; 
alii , quod fanum Veneris 
Verticordiae ibi fuerit , circa quod nemus e murtetis fuisset , inmutata 
littera Murciam appellatam ; 
alii Murciam a Murcido , quod est marcidum , 
dictam volunt ; 
pars a dea Murcia , quae cum ibi Bacchanalia 
essent , furorem sacri ipsius murcidum faceret. magnis circensibus 
actis 'magnis' quantum ad paupertatem pristinam pertinet : nam 
legimus propter equorum inopiam diversis eos tunc usos animalibus . 
raptae autem sunt Sabinae Consualibus , hoc est mense Martio . 
Consus autem deus est consiliorum , qui ideo templum sub circo 
habet , ut ostendatur tectum esse debere consilium : inde est quod 
et Fidei panno velata manu sacrificabatur , quia fides tecta esse 
debet et velata . 
ideo autem dicato Consi simulacro rapuerunt Sabinas , 
ut tegeretur initum de rapto consilium . 
iste Consus et eques 
Neptunus dicitur , unde etiam in eius honorem circenses celebrantur . 
errant ergo qui dicunt 'magnis circensibus' aut Megalesiacis , aut 
Romanis , quos constat fieri ante kal . 
ian. 'actis' autem cum agerentur , 
quia non erat praesens a passivo participium , ut 
et qua vectus Abas . 
circensibus circenses dicti vel a circuitu , 
vel quod ubi nunc metae sunt , olim gladii ponebantur , quos circumibant . 
dicti autem circenses ab ensibus , circa quos currebant . 
sane notandum positos circenses sine adiectione ludorum , cum ita 
dicamus ludos theatrales , ludos gladiatorios , ludos circenses . 
romulidis hic dativus pluralis venit ab eo , quod est 'hic 
Romulida' . 
curibusque severis mire et merito dixit 'severis' : 
cum enim filias perdiderint Caeninenses , Antemnates , Crustumini et 
Sabini , ceteris quiescentibus Sabini soli bella sumpserunt . 
intervenientibus 
postea triginta feminis , iam enixis , de illis quae raptae 
erant , pax facta est : ex quarum nominibus curiae appellatae sunt . 
in communem etiam mulierum honorem kalendae eis dicatae sunt 
Martiae : Horatius Martiis caelebs quid agam kalendis ? Iuvenalis 
munera femineis tractat secreta kalendis . 
nec 
enim aliter congruit Martias kalendas esse feminarum , nisi quia , 
ut diximus , feminae bella sedarunt . 
sane sciendum omnes virgines 
raptas excepta Hersilia , quam sublatam a marito sibi Romulus fecit 
uxorem . 
aut 'severis' disciplina : aut rem hoc verbo reconditam dixit , 
quia Sabini a Lacedaemoniis originem ducunt , ut Hyginus ait de origine 
urbium Italicarum , a Sabo , qui de Perside Lacedaemonios transiens 
ad Italiam venit et expulsis Siculis tenuit loca quae Sabini habent : 
nam et partem Persarum nomine Caspiros appellare coepisse , qui post 
corrupte Casperuli dicti sunt . 
Cato autem et Gellius a Sabo Lacedaemonio 
trahere eos originem referunt . 
porro Lacedaemonios durissimos 
fuisse omnis lectio docet . 
Sabinorum etiam mores populum Romanum 
secutum idem Cato dicit : merito ergo 'severis' , qui et a duris parentibus 
orti sunt , et quorum disciplinam victores Romani in multis secuti 
sunt . 
posito certamine finito , ut ante diem clauso 
componet Vesper Olympo . 
iovis ante aram ante templum Iovis Statoris , quod fecerat 
Romulus , postquam orans elatis armis meruit ne suus exercitus 
fugeret . 
ivngebant foedera porca foedera , ut diximus supra , 
dicta sunt a porca foede et crudeliter occisa ; 
nam cum ante 
gladiis configeretur , a fetialibus inventum ut silice feriretur ea causa , 
quod antiqui Iovis signum lapidem silicem putaverunt esse . 
Cicero 
foedera a fide putat dicta . 
sed huius porcae mors optabatur ei , qui 
a pace resilisset . 
falso autem ait 'porca' : nam ad hoc genus sacrificii 
porcus adhibebatur . 
ergo aut usurpavit genus pro genere , ut 
timidi venient ad pocula dammae , cum has dammas dicamus , 
item supra 'lupam' , cum artis sit 'hic' et 'haec lupus' : aut 
certe illud ostendit , quia in omnibus sacris feminini generis plus 
valent victimae . 
denique si per marem litare non possent , succidanea 
dabatur femina ; 
si autem per feminam non litassent , succidanea 
adhiberi non poterat . 
quidam 'porcam' euphoniae gratia dictam volunt . 
huius autem facti in sacra via signa stant , Romulus a parte Palatii , 
Tatius venientibus a rostris . 
citae mettum in diversa quadrigae Donatus hoc loco 
contra metrum sentit , dicens 'citae' divisae , ut est in iure 'ercto 
non cito' , id est patrimonio vel haereditate non divisa ; 
nam 'citus' 
cum divisus significat , 'ci' longa est . 
ergo 'citae' veloces intellegamus . 
quem autem dicit Vergilius Mettum Mettius Fufetius dictus 
est , quod nomen mutilavit causa metri . 
novimus autem nominum 
vel mutationem vel mutilationem concessam poetis : sic pro Polluce 
Castorem , pro Cytheride Lycoridem posuit , ut sed quae legat 
ipsa Lycoris . 
hic autem Mettius Fufetius cum apud Albanos 
summam rerum teneret , a Romanis in auxilium contra Fidenates 
vocatus , iure societatis venit quidem , sed in ipso proelio ad hostes 
defecit . 
quod cernens Tullus Hostilius ait voce maxima militibus 
suis , ita ut etiam hostis audiret 'ne trepidetis : meo consilio factum 
est , ut factiose Mettius Fufetius ad hostes transiret' : quo consilio 
et suis paene iam amissas reddidit vires et effecit ne hostes crederent 
Mettio . 
quem post victoriam captum Tullus Hostilius religavit 
ad binas quadrigas , ita ut ab unis quadrigis traherentur 
manus , pedes vero ab alteris : quibus agitatis velociter eum crudeli 
morte discerpsit . 
videns itaque poeta Romano nomini incongruam 
esse vindictam , culpam in criminis retorquet auctorem , dicens ex 
sua persona ad ipsum Mettium 'at tu dictis Albane maneres' . 
ideo 
etiam 'mendacis' infert , ut tacitae quaestioni et invidiae crudelitatis 
occurrat . 
sane constat post victoriam de Albanis Romanorum , quam 
per conditionem Horatiorum et Curiatiorum adepti sunt , hoc factum 
esse quod hoc loco poeta narravit : nam quemadmodum Mettius vel ad 
auxilium facile nisi iussus venisset ? 
vel post cognitam fraudem acciri 
tam facile potuisset , nisi tamquam subiectus congratulatum victoriam 
ad Tullum Hostilium venisset ? 
nec non tarquinium eiectum porsenna ivbebat Tarquinius 
Superbus habuit perditos filios , inter quos Arruntem . 
qui 
dum in castris esset , patre suo Ardeam obsidente , et ortus esset 
inter eum et Collatinum , maritum Lucretiae , de uxoribus sermo , 
eo usque processit contentio , ut ad probandos earum mores arreptis 
equis statim domos suas simul proficiscerentur . 
ingressi itaque 
civitatem Collatiam , ubi fuit Lucretiae domus , invenerunt eam lanificio 
operam dantem et tristem propter mariti absentiam . 
inde ad 
Arruntis domum profecti cum uxorem eius invenissent cantilenis et 
saltationibus indulgentem , reversi ad castra sunt . 
quod Arruns 
dolens cum de expugnanda Lucretiae castitate cogitaret , mariti eius 
nomine epistulam finxit et dedit Lucretiae , in qua hoc continebatur , 
ut Arruns susciperetur hospitio . 
quo facto per noctem stricto gladio 
eius ingressus cubiculum cum Aethiope , hac arte egit ut secum 
coiret , dicens 'nisi mecum concubueris , Aethiopem tecum interimo , 
tamquam in adulterio deprehenderim' . 
timens itaque Lucretia ne 
castitatis amore famam deperderet , quippe quam sine purgatione 
futuram esse cernebat , invita turpibus imperiis paruit . 
et altero 
die convocatis propinquis , marito Collatino , patre Tricipitino , Bruto 
avunculo , qui tribunus equitum celerum fuerat , rem indicans , petiit 
ne violatus pudor , neve inultus eius esset interitus , et coniecto 
gladio se interemit . 
quem Brutus de eius corpore extractum tenens 
processit ad populum , et multa conquestus de Tarquinii superbia 
et filiorum eius turpitudine , egit ne in urbem reciperentur , auctoritate 
qua plurimum poterat : nam ut diximus , Brutus tribunus 
equitum fuerat . 
sed cum non susciperetur Tarquinius contulit se 
ad Porsennam , regem Tusciae . 
qui pro Tarquinio cum ingentibus 
copiis capto Ianiculo et illic castris positis , Romam vehementer 
obsedit . 
et cum per sublicium pontem , hoc est ligneum , qui modo 
lapideus dicitur , transire conaretur , solus Cocles hostilem impetum 
sustinuit , donec a tergo pons solveretur a sociis : quo soluto se cum 
armis praecipitavit in Tiberim , et licet laesus esset in coxa , tamen 
eius fluenta superavit : unde est illud ab eo dictum , cum ei in comitiis 
coxae vitium obiceretur 'per singulos gradus admoneor triumphi 
mei' . 
in tantam autem obsidionis necessitatem populus venerat , ut 
etiam obsides daret . 
ex quibus Cloelia inventa occasione transnatavit 
fluvium et Romam reversa est , redditaque rursus est , pacis 
lege eam Porsenna repetente . 
qui admiratus virtutem puellae dedit 
ei optionem , ut cum quibus vellet rediret . 
illa elegit virgines , quae 
iniuriae poterant esse obnoxiae , unde Porsenna hoc quoque miratus 
concessit , et rogavit per litteras populum Romanum , ut ei aliquid 
virile decerneretur : cui data est statua equestris , quam in sacra via 
hodieque conspicimus . 
eiectum facile poterat suscipi et occidi . 
sed ideo non est susceptus , quia occidi non poterat religione impediente : 
rex enim etiam sacrorum fuerat . 
unde postea alii facti 
sunt consules , alii reges sacrorum . 
porsenna unum 'n' addidit 
metri causa : unde et paenultimae datus accentus est : nam Porsena 
dictus est : Martialis hanc spectare manum Porsena 
non potuit . 
Aeneadae satis longe petitum epitheton . 
et potest hoc 
loco historia de Mucio accipi . 
illum Coclitem scilicet . 
et modo 'Cocles' in hoc homine , 
de quo dicit , proprium est nomen , in aliis appellativum , nam luscos 
'coclites' dixerunt antiqui : unde et Cyclopas 'coclites' legimus dictos , 
quod unum oculum habuisse perhibentur : quasi stroggulw=pas a 
rotunditate . 
vinclis innaret cloelia ruptis atqui obsides non ligantur ; 
sed vincla pro custodiis accipiamus , aut certe pro foederibus : 
aut certe 'ruptis vinclis pontis' , id est ponte resoluto . 
in summo custos tarpeiae manlius arcis in summa 
clipei parte ; 
nam postea ait 'in medio classes aeratas' . 
et bona 
ratione utitur in pictura apta unicuique rei loca distribuens . 
ideo 
enim in summa clipei parte dicit factum esse Capitolium , quia hoc 
arcem urbis esse manifestum est . 
haec historia autem talis est : 
Brenno duce Senones Galli venerunt ad urbem et circa Alliam fluvium 
occurrentem sibi deleverunt exercitum omnem populi Romani . 
aliaque die cum vellent ingredi civitatem , primo cunctati sunt 
timentes insidias , quia et patentes portas et nullum in muris videbant . 
postea paulatim ingressi cuncta vastarunt octo integris mensibus , 
adeo ut quae incendere non poterant , militari manu diruerent , 
solo remanente Capitolio , ad quod cum utensilibus reliqui confugerant 
cives : qui tamen a Gallis obsidebantur etiam id penetrare 
cupientibus , quos alii per dumeta et saxa aspera , alii per cuniculos 
dicunt conatos ascendere . 
tunc Manlius , custos Capitolii , Gallos 
detrusit ex arce , clangore anseris excitatus , quem privatus quidam 
dono Iunoni dederat : namque secundum Plinium nullum animal ita 
odorem hominis sentit . 
qua causa postea eo die quo hoc factum est , 
canes qui tunc dormientes non senserant , cruci suffigebantur , anseres 
auro et purpura exornati in lecticis gestabantur . 
sane hic Manlius 
post defensum Capitolium pro praemio singulis libris farris ob virtutem 
a populo donatus est . 
in tantam autem cibi penuriam redacti erant in 
obsidione , ut coriis madefactis et postea frictis vescerentur : cuius rei 
argumentum est quod hodieque ara in Capitolio est Iovis Tutoris , in 
qua liberati obsidione coria et sola vetera concremaverunt . 
hic tamen 
Manlius , postmodum adductus in suspitionem regni appetiti vel inimicorum 
oppressus factione , a populo damnatus est . 
pro templo pro defensione templi , hoc est 'in templo' ; 
nam 'ante templum' non procedit , cum obsessus intra templum 
esset . 
sic in nono ipsi intus dextra ac laeva pro turribus 
adstant , Terentius nam ni haec ita essent , pro illo 
haud stares Phaedria . 
tenebat defendebat : et est militare 
verbum , ut etiam Sallustius dicit . 
unde e contra victos 'loco motos' 
dicimus : Cicero loco ille motus est . 
horrebat regia culmo Curiam Calabram dicit , quam 
Romulus texerat culmis . 
ideo autem 'Calabra' , quod cum incertae 
essent kalendae aut idus , a Romulo constitutum est , ut ibi patres vel 
populus calarentur , id est vocarentur , et scirent , qua die kalendae essent 
vel etiam idus . 
a rege sacrificulo idem fiebat ut , quoniam adhuc fasti 
non erant , ludorum et sacrificiorum praenoscerent dies . 
atque hic 'hic' , in Capitolio scilicet . 
et satis prudenter 
argenteum anserem dixit : nam quasi et epitheton est coloris et 
significavit rem veram . 
nam in Capitolio in honorem illius anseris , 
qui Gallorum nuntiarat adventum , positus fuerat anser argenteus . 
avratis porticibus hoc ad tempus retulit florentis Romanae reipublicae : 
nam illo loco ubi dixit 'horrebat regia culmo' , ideo addidit 
'Romuleo' , ut incipientis et pauperis adhuc imperii tempora 
designaret . 
gallos Senones , qui Senones dicti sunt , quod Liberum patrem 
hospitio recepissent. canebat quasi praedivinabat : nam 'canere' 
et icere et divinare significat . 
arcemque tenebant deest 'paene' : nam prope tenuerunt . 
defensi tenebris et dono noctis opacae multi iterationem 
volunt , alii dicunt 'tenebris' propter cuniculos , 'dono noctis' 
somno Manlii ; 
nam somnus noctis est donum . 
caesaries coma , ab eo quod caedi potest. avrea vestis 
hoc est barba : unde contra investes dicimus inberbes : unde est 
tunc mihi prima genas vestibat flore iuventas . 
virgatis lucent sagulis quae habebant in virgarum 
modum deductas vias . 
et bene adlusit ad Gallicam linguam , per 
quam virga purpura dicitur . 
'virgatis' ergo , ac si diceret virga tinctis , 
id est purpuratis . 
gaesa hastas viriles : nam etiam viros fortes 
Galli gaesos vocant . 
scutis longis per hoc corporum ostenditur magnitudo , 
ut supra stabant ter centum nitidi in praesepibus 
altis , per quod equorum magnitudinem expressit . 
hic in eodem scuto . 
et congrue sacerdotes statim post 
templa commemorat . 
salios qui sunt in tutela Iovis , Martis , 
Quirini . 
dicti Salii ideo quod circa aras saliunt et tripudiant . 
alii 
a Salio , Aeneae comite , dictos volunt. nudosque lupercos cum 
in honorem Panos Lupercaliorum sollemnitas celebraretur , pecora 
Romanorum subito a latronibus rapta sunt . 
illi proiectis vestibus 
persecuti sunt latrones : quibus oppressis et receptis animalibus , 
propter rem a nudis prospere gestam consuetudo permansit ut nudi 
Lupercalia celebrarent . 
lanigerosque apices flamines in capite habebant pilleum , 
in quo erat brevis virga desuper habens lanae aliquid . 
quod 
cum per aestus ferre non possent , filo tantum capita religare coeperunt ; 
nam nudis penitus eos capitibus incedere nefas fuerat : unde 
a filo quo utebantur , flamines dicti sunt , quasi filamines . 
verum 
festis diebus filo deposito pillea necesse erat accipere , quae secundum 
alios ad ostendendam sacerdotii eminentiam sunt reperta , sicut 
columnae mortuis nobilibus superponuntur ad ostendendum eorum 
columen . 
alii dicunt non propter eminentiam dignitatis hoc factum , 
sed quia cum sacrificarent apud Laurolavinium et eis exta frequenter 
aves de vicinis venientes lucis abriperent , eminentia virgarum 
eas terrere voluerunt . 
exinde etiam consuetudo permansit , ut apud 
Laurolavinium ingentes haberentur virgae , non breves ut in urbe . 
lapsa ancilia caelo regnante Numa Pompilio scutum breve et 
rotundum caelo lapsum est . 
et cum aruspices respondissent illic 
fore orbis imperium , ubi illud fuisset , diligentia Numae , ne quandoque 
ab hostibus posset auferri , adhibito Mamurio fabro multa similia 
facta sunt et in templo Martis locata . 
quod autem dicit ancilia , 
plurali utitur numero pro singulari : nam unum lapsum est . 
ancile 
autem dicitur aut quasi undique circumcisum , aut quasi a)mfi/xeilon , 
id est undique labrum habens . 
extuderat studiose fecerat . 
ducebant deducebant : 
haec enim fuerat consuetudo . 
pilentis matres in mollibus pilenta sunt vehicula , sicut 
nunc basternas videmus . 
erant autem tunc veneti coloris , non ut 
nunc sunt , russati , quibus nisi castae non utebantur . 
'mollibus' 
autem pensilibus , ut molle feretrum et oscilla mollia : 
ut contra 'plumas pensiles' dicimus et molles significamus . 
aut 
'mollibus' molliter stratis : quidam pilenta †laeta occisia sed vulgo 
dicta tradunt. hinc procul bene longe a templis inferos facit . 
et bene Tartareas sedes , ut nihil praetermissum videretur . 
scelerum poenas pro 'sceleratorum' . 
et bene ait 'scelerum 
poenas' ; 
in crimina enim personae incidunt , non ipsarum sunt 
proprie crimina : unde et sceleribus sunt statuta supplicia , quae in 
se incidentes homines obnoxios faciunt . 
et te catilina minaci 
pendentem scopulo hoc quasi in Ciceronis gratiam dictum videtur . 
secretosque pios aut in secreto morantes ; 
aut participialiter , 
ab illis secretos. his dantem ivra catonem ut supra 
diximus , Censorium significat , non Uticensem , qui contra Caesarem 
bella suscepit . 
quomodo enim piis iura redderet , qui in se impius 
fuit ? et supergressus est hoc loco Homeri dispositionem , siquidem 
ille Minoem , Rhadamanthyn , Aeacum de impiis iudicare dicit , hic 
Romanum ducem innocentibus dare iura commemorat . 
haec inter bene inter inferos et superos mare factum 
dicit , quod , ut supra diximus , nos ab antipodis dividit , 
qui inferi sunt nostri comparatione . 
imago avrea non est contrarium quod et caerulam et 
auream et argenteam maris esse dicit imaginem , quam scimus pro 
ventorum qualitate mutari et colores varios reddere : quod expressum 
in scuto fuisse significat . 
ibat autem quidam pro 'erat' accipiunt , 
ut ast ego quae divum incedo regina . 
sane ubique propositum 
est poetae Augusti gloriam praedicare ; 
itaque maiorem partem 
operis in hoc clipeo Augusto adsignat. caerula id est maria . 
fluctu cano omnis enim spuma alba est . 
in orbem in circuitu . 
aestumque secabant naturalem rem ostendit : nam semper 
mare turbatur , quando delphini apparuerint . 
in medio utrum clipeo an mari ? 
cernere erat Graeca figura est . 
fervere ab eo quod est 'fervo' facit : nam ab eo , quod est 
'ferveo' 'fervere' facit 've' producta : sic 'effulgere' . 
alii dicunt antique 
per tertiam coniugationem correpta media syllaba positum , ut lavit 
ater corpora sanguis pro 'lavat' ; 
de eo in tertio georgicorum 
in ipso loco plenius dictum est. leucaten in promontorio Epiri 
est mons Leucata : quod quia saxa nuda in cacumine habuit , ex horum 
candore Leucates appellatus est . 
auroque effulgere fluctus non quod 
hic ex auro fluctus esse dicat , quos supra canos dixit , sed cum mare 
ex auro expressum sit , fluctus per aurum effulgent . 
hinc avgustus agens italos cum de statu reipublicae 
esset longa contentio inter Augustum , Antonium et Lepidum , placuit 
ut totum Orientem teneret Antonius , Augustus Gallias et Hispanias 
cum Italia , Lepidus Africam Siciliam Sardiniam . 
ad causam 
maioris fidei Antonius sororem Augusti duxit uxorem . 
profecti itaque 
sunt in provincias suas . 
sed Antonius in Aegypto captus est amore 
Cleopatrae , non usque quaque adeo , ut ea dimissa contra Parthos 
proficisceretur . 
quibus victis dum Cleopatrae cupiditate festinat , 
exercitum omnem frigore in Armenia perdidit , ipse tamen animalium 
cadaveribus pastus cum paucis ad Aegyptum est reversus . 
ubi ei coepit suadere Cleopatra ut se sortiretur uxorem , derelicta 
sorore Augusti . 
quo facto Augustus vehementer accensus contra 
eum coepit bella moliri . 
Antonius re comperta , collectis Orientis 
viribus , prior cum uxore Cleopatra venit ad bellum . 
conflictum est 
navali certamine circa Actium Epiri promunturium : ubi victi sunt 
Antonius et Cleopatra et in fugam coacti . 
postea occiso Antonio 
illa sibi serpentes adhibuit . 
sed quia belli civilis triumphus turpis 
videtur , laborat poeta ut probet iustum bellum fuisse , dicens Augustum 
esse 'cum patribus populoque penatibus et magnis dis' , contra 
cum Antonio auxilia peregrina et monstruosa Aegypti numina . 
et 
re vera in exercitu Antonii omnes barbari fuerunt : quod et Vergilius 
dicit 'Aegyptum viresque Orientis atque ultima secum Bactra 
vehit' . 
unde etiam de hoc bello egit triumphum : nec enim civile 
putatum est , quod tantummodo Romano duce gestum est , qui et 
ipse barbarae serviebat uxori , adeo ut praetoria ei castra concederet , 
quorum qui potiebatur imperio , ipse vocabat exercitum : unde est 
illo loco de Cleopatra 'patrio vocat agmina sistro' : nam Antonius 
consulare sibi tantum detinuit imperium , in quo sola est potestas 
iubendi . 
ille enim ducit exercitum qui habet in potestate castra 
praetoria . 
penatibus et magnis dis alii unum volunt esse , alii 
separant , ut magnos deos accipias Iovem Minervam Mercurium , 
quos Aeneas de Samothracia sustulit . 
tempora flammas laeta vomunt naturaliter enim Augustus 
igneos oculos habuisse dicitur , adeo ut obtutum eius nemo contra 
aspectare posset , denique quidam eques Romanus , interrogatus 
ab eo , cur se viso verteret faciem , dixerit 'quia fulmen oculorum 
tuorum ferre non possum' , sicut ait Suetonius . 
aperitur vertice sidus apparet sidus in vertice , hoc 
est super galeam . 
nam ex quo tempore per diem stella visa est , 
dum sacrificaretur Veneri Genetrici et ludi funebres Caesari exhiberentur , 
per triduum stella apparuit in septentrione . 
quod sidus Caesaris 
putatum est Augusto persuadente : nam ideo Augustus omnibus 
statuis , quas divinitati Caesaris statuit , hanc stellam adiecit . 
ipse vero 
Augustus in honorem patris stellam in galea coepit habere depictam . 
honorifice autem poeta unam stellam 'sidus' dixit , cum sidus ex multis 
stellis constet . 
parte alia non e contra , sed in alia parte aciei . 
ventis et dis agrippa secundis Agrippa dicitur ab aegro partu , 
id est qui pedibus nascitur . 
sed hic Agrippa non adeo claro genere 
ortus , viribus et societate Augusti ad summos honores pervenit : nam 
et tribunus plebi quietissimus fuit , et post tertium consul , et in multis 
bellis cum Augusto gestis victoriam Augusto sua virtute confecit : nam 
et Sextum Pompeium apud Mylas ipse devicit , et apud Actium Antonium 
et Cleopatram navali certamine prope ipse superavit : ob quod 
meruit etiam gener esse Augusto. 'secundis' ergo dixit Augusti comparatione : 
nam hoc dicit : Augustus nimio ventorum et numinum 
utebatur favore , Agrippa sequenti , hoc est , ille habuit primum favorem , 
hic secundum . 
Hadrianus scribit Agrippam solitum tempestate 
orta milites cogere naves in fluctus urgere , ut consuetudine discriminis 
dempto metu redderet eos adversum pericula fortiores : ergo pro\s a)ntidiastolh/n 
saevi maris , quod exercitationi militibus erat , ait 'diis et 
ventis secundis' esse pugnatum , ut tempestatem quidem Agrippa non 
timuerit , sed favor divinus maria constraverit . 
nam et ipsa Actiaca 
pugna cum aquilo ei esset adversus , eo exercitio , quo milites adsueverat 
adversum fluctus naves agere , ad portum se fugere finxisse : qua re cum 
hostes decepti insequi conati essent , conversis subito navigiis suis Alexandrinas 
naves incurrisse et telis ac flammis in eas missis , refragante 
hostibus flatu , cum nihil ipsi tale facere possent , victoriam consecutum . 
merito ergo 'ventis secundis' . 
insigne superbum quasi principale decus . 
navali fulgent rostrata corona Sextus Pompeius , 
Pompei filius , in Sicilia piraticam exercuit . 
contra quem primo 
cum Agrippa dimicavit Augustus ; 
postea Agrippae cura data est , 
qui eum delevit . 
ob quod ei Augustus rostratam dedit coronam , 
quia vicerat navali certamine . 
hinc a parte contraria . 
ope barbarica crimen Antonii , 
quod ope barbarica Romanus pugnet . 
victor ab aurorae populis quia primo vicerat Parthos , 
ut diximus . 
atqui Antonium Parthi postea pepulerunt ; 
sed videtur hoc 
ideo tacuisse , ne Augustus inbellem superasse videatur . 
ideo addidit 
victorem Orientis Antonium , ut maiorem hostem Augustus vicisse videatur . 
litore rubro Erythraeo mari , quod est inter Aegyptum 
et Indiam . 
vltima secum bactra vehit 'ultima' non quantum ad 
fines spectat orbis terrarum , sed 'ultima' in imperio Antoniano : 
constat enim Bactrianos post se habere gentes innumeras . 
nefas exclamatio est , quasi 'pro nefas' ! 
aut per parenthesin 
dictum est . 
et nefas non in eo tantum quod Aegyptiam Romanus 
duxerat , sed etiam quod mulier castra sequebatur , quod in 
ingenti turpitudine apud maiores fuit : unde bellaturus Pompeius in 
Lesbo reliquit uxorem . 
rvere ruebant , id est veniebant cum impetu . 
et hoc verbo 
more suo ostendit velocitatem . 
credas pro 'credat quis' . 
concurrere montibus altos alii 'altis' legunt , unum 
tamen est . 
turritis puppibus instant hoc de historia traxit : nam 
Agrippa primus hoc genus turrium invenit , ut de tabulatis subito 
erigerentur , simul ac ventum esset in proelium , turres hostibus 
inprovisae , in navigando essent occultae . 
telisque voLatile Cato sub tela volantia . 
arva nova neptunia caede 'nova caede' magna , nimia : 
nam non dicit re vera 'nova' . 
<non> 
'nova arva' , sed 'nova caede' : 
Homerus e)ruqai/neto d' ai(/mati gai=a . 
sed non est hoc 'rubescunt' . 
patrio vocat agmina sistro Cleopatra sibi tantum adsumpserat , 
ut se Isin vellet videri . 
Isis autem est genius Aegypti , 
qui per sistri motum , quod gerit in dextra , Nili accessus recessusque 
significat : per situlam , quam sinistra manu retinet , ostendit 
fluentiam omnium lacunarum . 
Isis autem lingua Aegyptiorum est 
terra , quam Isin volunt esse . 
hanc Isim et alios deos ideo Aegyptii 
colunt , quia deos reges habuisse dicuntur ; 
ergo in obprobrium Alexandrini 
exercitus pro classico sistrum posuit . 
quod autem ait 'vocat 
agmina' , hoc est quod superius dictum est et Augustus in commemoratione 
vitae suae refert , Antonium iussisse ut legiones suae 
apud Cleopatram excubarent eiusque nutu et iussu parerent . 
bene ergo 'vocat agmina' quae signum dabat . 
a tergo respicit angves hoc est , nondum videbat mortem 
futuram . 
traditur enim ne ad triumphum Augusti reservaretur , 
admota sibi aspide defecisse . 
tum 'geminos' , cum unum sibi admoverit . 
deum monstra ideo 'monstra' dixit , quia sub Augusto 
necdum Romani Aegyptia sacra susceperant . 
et admittebat locus pro 
laude Augusti aliquid etiam in deos inclementius dici . 
Varro indignatur 
Alexandrinos deos Romae coli. latrator anubis quia capite canino 
pingitur , hunc volunt esse Mercurium , ideo quia nihil est cane 
sagacius . 
bello autem Gigantum plures deos ferarum formas accepisse 
traditur . 
contra neptunum Homerum sequitur , qui deos dicit 
contra se pro diversis partibus habere certamen . 
et quidam latenter 
illud tetigisse Vergilium volunt , quod Plinius Secundus in historia 
naturali dicit , quod Antonii navem piscis echeneis 
retinuerit , qui piscis latine remora dicitur . 
caelatus ferro aut in armis locatus : aut de ferro 
sculptus , scilicet metallo sibi congruo : aut 'saevit ferro' . 
dirae 
Dirae proprie sunt ultrices deae . 
et bene has interesse dicit proelio , 
aut a Iove missas ad terrorem Aegyptiis inferendum , aut ad puniendum 
Antonium , qui matrimonii laeserat foedus . 
scissa discordia palla utrum 'scissa palla gaudens' , an 
'scissa palla vadit' et seorsum 'gaudens' ? ideo autem Discordia , quia 
unius civitatis et cives principes erant . 
et bene Diras Discordia sequitur , 
quam Bellona comitatur : nam per Discordiam venitur ad bellum , 
in quo necesse est sanguinem fundi , ideo ait 'sanguineo flagello' : Horatius 
ira truces inimicitias et funebre bellum . 
actius haec cernens quem postea Actium nominavit 
Augustus . 
vertebant terga sabaei omnes isti populi Orientis sunt . 
ipsa videbatur ventis apud plures <legitur> 
Cleopatram priorem 
fugisse , post insecutum Antonium . 
iam iamque inmittere f. scilicet aviditate fugiendi . 
et 
bene 'iam iamque' addidit , quia tempus operis in pictura declarari non 
poterat . 
inter caedes inter suorum cadavera . 
morte futura 
omine mortis futurae . 
iapyge ferri vento , qui de Apulia flans optime ad Orientem 
ducit ; 
Iapygia enim Apulia dicta est : Horatius obstrictis aliis 
praeter Iapyga . 
quem Varro de ora maritima argesten dicit , qui 
de Occidente aestivo flat . 
hic in Apulia pestilens est . 
magno corpore aut ita eum , tamquam deum , magno corpore 
formatum accipiendum est : aut 'magno' , septemfluo . 
et non 'corpore 
maerentem' , sed 'magno corpore pandentem sinus' . 
vocantem caeruleum in gremium hoc de historia est ; 
nam legitur Cleopatram praesagio mortis futurae oblitam esse recessus 
Aegypti petere , in quibus facile poterat bella reparare . 
de 
qua re se moriens dicitur increpasse . 
bene ergo poeta adicit hortatum 
fuisse Nilum ut interitus fugeret , ideo 'tota veste vocantem caeruleum 
in gremium'. latebrosaque flumina quia Nili origo nescitur , 
licet Plinius dicat haud longe ab Aethiopia Maurorum , 
post maiorem Atlantem , lacum esse , ex quo Nilus erumpit . 
quod 
videtur esse veri simile ex beluarum similitudine . 
triplici trivmpho tres enim Augustus habuit triumphos : 
nam primo die triumphavit exercitus qui Antonium vicerat navali 
bello , secundo qui Dalmatas vicerat , tertio ipse cum Alexandrino 
est ingressus triumpho . 
dis italis votum inmortale sacrabat videtur aedem Apollinis 
dixisse , quae est in Palatio . 
tercentum hoc est pro multis . 
ludisque viae plavsuque fremebant hoc est , compitalicii 
ludi celebrati sunt . 
et est zeugma : nam et delubra fremebant . 
candentis limine phoebi in templo Apollinis in Palatio 
de solido marmore effecto , quod adlatum fuerat de portu Lunae , 
qui est in confinio Tusciae et Liguriae : ideo ait 'candentis' . 
dona recognoscit populorum aurum coronarium dicit , 
quod triumphantibus hodieque a victis gentibus datur . 
inponebant 
autem hoc imperatores propter concessam immunitatem . 
ideo ergo 
dixit 'dona' : nam si hoc non esset , spolia diceret . 
aptatque 
superbis postibus porticum enim Augustus fecerat in qua simulacra 
omnium gentium conlocaverat : quae porticus appellabatur 'ad nationes' . 
hic nomadum genus atqui Antonius Orientis habuit populos ; 
sed intellegamus has gentes Africae operas suas locasse et simul 
cum Antonio ab Augusto esse superatas . 
discinctos vel habitum 
eorum ostendit , qui usque in talos fluebat : quod Plautus ridet in 
Poenulo dicens quae est illa avis ? (Poen . 
975) cum Afrum vidisset 
vestem dimissam trahentem ; 
neque enim utuntur hodieque zonis : aut 
'discinctos' dixit inhabiles militiae ; 
omnes enim qui militant cincti 
sunt : aut certe inefficaces , ut contra 'praecinctos' strenuos dicimus : 
Horatius altius ac nos praecinctis unum . 
unde et Graece eu)/zwnos 
appellatur non qui bonam zonam habet , sed qui est strenuus . 
mulciber Vulcanus , ab eo quod totum ignis permulcet : aut quod 
ipse mulcatus pedes sit , sicut quibusdam videtur : aut quod igni mulceatur . 
lelegas Thessalos : Lucanus de Thessalia mox 
Lelegum dextra pressum descendit aratrum . 
carasque 
Carae insulani populi fuerunt piratica famosi , victi a Minoe , ut et 
Thucydides et Sallustius dicunt . 
gelonos populus Scythiae . 
evphrates ibat iam mollior undis sentiens quasi se 
esse superatum : Horatius minores volvere vertices . 
morini populi Galliae in finibus , qui Britanniam spectant , 
proximi oceano. rhenus fluvius Galliae , qui Germanos a Gallia 
dividit . 
'bicornis' autem aut commune est omnibus fluviis , aut proprie 
de Rheno , quia per duos alveos fluit : per unum qua Romanum imperium 
est , per alterum qua interluit barbaros , ubi iam Vahal dicitur 
et facit insulam Batavorum . 
dahae populi Scythiae , a parte septemtrionali iuncti Persidi : 
unde Davi dicti . 
araxes hic fluvius Armeniae , quem pontibus 
nisus est Xerxes conscendere . 
cui Alexander Magnus pontem 
fecit , quem fluminis incrementa ruperunt . 
postea Augustus firmiore 
ponte eum ligavit , unde ad Augusti gloriam dixit 'pontem indignatus 
Araxes' . 
per clipeum vulcani hic distinguendum : nam 'Vulcani parentis' 
non procedit. parentis nunc honoris . 
rerum futurarum , quae nondum fuerunt . 
imagine gavdet 
ignarus erat veritatis , sed triumphorum imagine delectabatur . 
attollens umero famamque et facta nepotum si 'fata' legeris , 
hoc est , quae nepotes fataliter fecerunt . 
hunc versum notant critici quasi 
superfluo et humiliter additum nec convenientem gravitati eius : namque 
est [eius] magis neotericus. famamque gloriam . 
nepotum posterorum . 
SERVII GRAMMATICI 
IN VERGILII AENEIDOS LIBRVM NONVM 
COMMENTARIVS . 
atque ea diversa penitus dum p. g. in hoc libro mutatio 
est rerum omnium : nam et personae et loca alia sunt et aliud negotium 
incipitur ; 
ab Aenea enim transit ad Turnum , a Tuscia ad 
Ardeam , a petitione auxiliorum ad bellum . 
quem transitum quidam 
culpant , nescientes Vergilium prudenter iunxisse superioribus negotiis 
sequentia per illam particulam 'atque ea d. p. dum parte geruntur' , 
scilicet dum offeruntur arma , dum dantur auxilia . 
'dum' enim 
cum sit coniunctio , hic tamen adverbii vim obtinet : Terentius mea 
nihil refert , dum patiar modo. sane formatus est iste liber ad 
illud Homeri , ubi dicit per noctem egressos esse Diomeden et Vlixen , 
cum capto Dolone castra penetrarunt : nam partem maximam et 
oeconomiae et negotiorum exinde habet . 
diversa penitus valde 
diversa , id est longius remota , vel apud Pallanteum vel in Etruria : 
unde paulo post dicit 'nec satis , extremas Corythi penetravit 
ad urbes Lydorumque manum' . 
irim Iris quasi e)/ris dicta est : numquam enim ad conciliationem 
mittitur , sicut Mercurius , sed ad disturbationem . 
et est 
ministra non tantum dearum , sed et deorum : nam praeter Homerum 
et Vergilius hoc probat , dicens aeriam caelo nam Iuppiter 
Irim dimisit , germanae haud mollia iussa ferentem . 
avdacem ad turnum fortem sine felicitate , sicut de Pallante 
diximus . 
et modo audaciae laus oportuna , quia ad 
audendum exhortandus est . 
parentis pilumni Pilumnus et Pitumnus fratres fuerunt dii . 
horum Pitumnus usum stercorandorum invenit agrorum—unde et 
Sterculinius dictus est—Pilumnus vero pinsendi frumenti : unde 
et a pistoribus deus colitur . 
ab ipso et pilum dictum est . 
quidam 
Pilumnum et Pitumnum Castorem et Pollucem accipiunt : non nulli 
laudum deos : Varro coniugales deos suspicatur. sacrata valle 
ideo 'sacrata' , quia , ut diximus , numquam est lucus sine 
religione . 
sedebat ut Asper dicit 'erat' , quae clausula antiqua 
est et de usu remota . 
secundum Plautum autem 'sedere' est consilium 
capere , qui inducit in Mostellaria servum dicentem 
sine iuxta aram sedeam , et dabo meliora consilia . 
sed secundum 
augures 'sedere' est augurium captare ; 
namque post designatas 
caeli partes a sedentibus captantur auguria : quod et supra ipse 
ostendit latenter , inducens Picum solum sedentem , ut 
parvaque sedebat succinctus trabea , quod est augurum , cum 
alios stantes induxerit . 
ergo 'sedebat' aut erat aut consilia capiebat 
aut augurabatur . 
unde et hic lucus vice aedis sacratae accipi debet : 
quod plenius illo loco dictum est hoc illis curia templum . 
aut quia in locis sacris sedentes <qui> 
consilia habituri erant , curiam 
in templo haberent : quod Numa cum sciret , Vestae aediculam , non 
templum statuit , ne ibi senatus haberi posset et ipsa necessitate vir 
introiret locum . 
nam et ipsa consilia a sedendo quasi considia dicta 
sunt ; 
sedentium enim animi tranquilliores fiunt . 
thavmantias secundum poeticam Thaumantis filia . 
ceterum 
ex admiratione hoc nomen accepit , quae admiratio de eius coloribus 
nascitur . 
divum promittere nemo 'nemo' pro 'nullus' posuit . 
et 
est acyrologia : nam 'divum nemo' non possumus dicere , cum proprie 
'nemo' sit 'ne homo' . 
avderet docet per transitum multa interdum temporum 
ratione provenire , quae numina praestare non possunt : quod etiam 
paulo post in matris deum petitione Iuppiter probat , dicens 
cui tanta deo permissa potestas . 
volvenda pro 'volubilis' . 
Aeneas urbe et sociis ab occasione . 
et ostendit quid illi expugnandum 
sit , quia caret defensore . 
urbe urbs ista , quae est †tutam 
ipse humili designat moenia fossa . 
hanc castrum Laurens 
ait dici Varro , oppidum tacet . 
sed ubi primum Aeneas egressus 
sit , eum locum Troiam nuncupari traditur . 
paLatini prolepsis est . 
nec satis quia occurrebat ab Euandro eum facile posse 
remeare . 
corythi penetravit ut totam [in] Etruriam peragrasse 
videatur . 
Corythi autem montis Tusciae , qui , ut diximus , 
nomen accepit a Corytho rege , cum cuius uxore concubuit Iuppiter , 
unde natus est Dardanus . 
'penetravit' autem bene , quia supra dixerat 
'penitus' . 
lydorumque manum omnia haec ad occasionem faciendi pertinent 
ex longinquitate , ut dictum est , regionis . 
nunc tempus a metu. armat agrestes ne ei formidinem 
iniciat , agrestes esse commemorat . 
turbata arripe castra aut 'arripe et turba' : aut turbata 
invade per absentiam Aeneae . 
'turbata' autem inordinata : aut certe 
'turba et arripe' . 
paribus alis id est aequalibus . 
et ostendit aequalem volatum . 
fuga pro 'veloci reditu' ; 
neque enim fugit. secvit sub 
nubibus arcum hoc est duxit , ut ille viam secat ad 
naves . 
et re vera arcus ipse variis coloribus sectus est . 
bene 
autem 'sub nubibus' , quia sine nubis beneficio arcus non videtur . 
agnovit ivvenis deest 'eam' . 
et Irim tantum agnovit , non 
et a quo missa esset , utrum a Iove , an a Iunone . 
hinc est quod 
dicit 'quis te mihi nubibus actam detulit in terras' ? 
unde apparet 
eum scisse nuntiam illam et Iovis et Iunonis esse . 
repente item aliud augurium : namque cum Iris sine nubibus 
non possit videri , post eius abscessum statim est secuta serenitas . 
clara autem bene addidit , quia tempestas tw=n me/swn est . 
discedere caelum chasma dicit factum , id est subitam 
aeris disruptionem et quendam recessum : per quod vult videri chasma 
Irim se recepisse . 
medium autem bene dixit ; 
nam est et summum , 
unde est sic vertice caeli constitit . 
nubes autem in 
medio sunt , ubi omnia ista sunt signa quae dicit , id est Iris , serenitas , 
chasma : nam si in summo fierent , nullus videre potuisset . 
humani enim oculi altiorem et nimium splendorem ferre non possunt . 
sane chasma est , ita enim Plinius vocat , disruptio et quidam caeli 
recessus . 
in auguralibus libris inter ostenta etiam caelum discessisse 
dicitur . 
et quidam hic 'caelum' pro aere accipiunt , ut Lucretius 
in hoc caelo qui dicitur aer . 
palantesque polo stellas bene 'palantes' , quasi in 
alienum tempus errore venientes : aut 'palantes' quae sunt palantes , 
epitheton stellarum perpetuum . 
omina tanta scilicet caelestia . 
et 
haec omina pro signis vel auspiciis posuit . 
quisquis in arma vocas vel Iuno vel Iuppiter . 
oneravitque aethera votis iterum atque iterum , aut 
alia atque alia est vota pollicitus . 
locus autem iste dictus est secundum 
augurum morem , apud quos fuerat consuetudo , ut si post 
acceptum augurium ad aquam venissent , inclinati aquas haurirent 
exinde et manibus et fusis precibus vota promitterent , ut visum 
perseveraret augurium , quod aquae intercessu disrumpitur : unde 
etiam in duodecimo visum augurium non procedit neque sortitur 
exitum firmum , quia cycnus , dimissus ab aquila , in fluvium cecidit , 
ut praedamque ex unguibus ales proiecit fluvio . 
hinc videtur etiam Turnus minime potuisse liberari . 
iamque omnis campis exercitus ibat apertis intellegamus 
hunc exercitum primo confuse in campos ruisse , post digestum 
in ordines , ut sit sequentium fluminum congrua comparatio : 
quae flumina dicit post camporum inundationem in alveos suos 
reverti . 
nam hoc vult dicere : ut de campis flumina in alveos redeunt , 
sic digesta est in acies militum multitudo , quae fuerat ante 
diffusa . 
dives equum per genetivum frequentius utimur hac figura , 
quam per ablativum . 
sane hic secutus veteres cuius rei dives addidit , 
cum alibi subtraxerit , ut dives quae munera Dido et 
dives inaccessos ubi Solis filia lucos . 
coercent cogunt , colligunt , alias 'continent' , alias 'conpescunt' . 
non nulli 'postrema' pro 'postremas partes' accipiunt . 
sedatis amnibus quia Nilus exundat aestate , cum cetera flumina 
inminutione quieta sunt . 
altus per tacitum ganges fluvius Indiae est , qui secundum 
Senecam in situ Indiae novem alveis fluit , secundum Melonem 
septem : qui tamen et ipse commemorat non nullos dicere , quod tribus 
alveis fluat . 
Vergilius tamen , Nilo eum iungens , septem alveos 
habere significat . 
hanc varietatem Donatus fugiens longum hyperbaton 
facit , dicens 'ceu surgens septem amnibus Nilus aut Ganges' . 
altus per tacitum sane bene addidit 'per tacitum altus' , hoc 
est per profundam altitudinem ; 
nam licet crescat , intra ripas tamen 
est , nec , ut Nilus , superfunditur campis ; 
unde Asper distinxit 'altus 
per tacitum' . 
et bene agmen exercitus flumini conparavit , quia et 
fluviorum agmina ipse dicit leni fluit agmine Thybris . 
pingvi flumine nilus Nilus dictus est quasi ne/an i)lu/n , hoc 
est novum limum trahens : quod volens exprimere dixit 'pingui flumine' , 
id est fluore , quae res fecundam efficit terram : quod et ipse 
in georgicis ostendit dicens liquuntur montibus amnes 
felicemque trahunt limum item et viridem Aegyptum nigra 
fecundat harena . 
cum reflvit campis hoc est a campis rediit ; 
tunc enim omnia 
ora eius apparent : alias , cum abundat , una eius facies est . 
ab adversa castris opposita , an venienti agmini ? quis 
globus id est quantus : admirantis enim est , non interrogantis ; 
nec 
enim interrogat qui nuntiat . 
hostis adest hic distinguendum , ut 'heia' militum sit 
properantium clamor . 
et est Ennianum , qui ait heia machaeras . 
ergo 'heia' ingenti clamore dicentes ad portas ruebant . 
alii 'hostis 
adest , heia' legunt . 
alii 'heia' non a persona ad personam dictum 
putant , sed ipsum poetam quasi actu rei et imaginatione exclamasse . 
namque ita discedens praeceperat excusatio Troianorum , 
ne portas clausisse timore viderentur . 
optimus armis peritus 
armorum , dux egregius , qui et futura provideret . 
si qua interea fortuna fuisset scilicet bellicus casus . 
tutos servarent aggere muros id est tutos beneficio aggeris 
muros . 
pudor iraque monstrat licet eos hortaretur ira et pudor . 
obiciunt obices ponunt , vel obicibus muniunt , et per hoc claudunt . 
facessunt hic 'faciunt' , alias 'discedunt' , ut illa hinc facessat . 
turribus pro 'in turribus' . 
tardum agmen peditum dicit , qui equitum comparatione 
tardi sunt . 
urbi Troiae , quam fecerat Aeneas castrorum in morem . 
maculis quem thracius albis figura : maculas albas habens . 
et nove albas maculas dixit , cum proprie macularum haec sit natura , 
ut obscuritate sua album aliquid infuscent . 
cristaque tegit galea avrea rubra pro 'galea cristas 
habens rubras' . 
sed duo ablativi sunt et duo nominativi , quos metrica 
ratione discernimus ; 
nam 'rubra crista' longae sunt ultimae , 
quia ablativi sunt casus . 
sane huius modi versus pessimi sunt . 
en ait eclipsis festinationis exprimendae gratia : quidquid enim 
addideris sensus admittet . 
principium pugnae hoc de Romana sollemnitate tractum 
est . 
cum enim volebant bellum indicere , pater patratus , hoc est 
princeps fetialium , proficiscebatur ad hostium fines , et praefatus 
quaedam sollemnia , clara voce dicebat se bellum indicere propter 
certas causas , aut quia socios laeserant , aut quia nec abrepta animalia 
nec obnoxios redderent . 
et haec clarigatio dicebatur a claritate 
vocis . 
post quam clarigationem hasta in eorum fines missa 
indicabatur iam pugnae principium . 
post tertium autem et tricesimum 
diem quam res repetissent ab hostibus , fetiales hastam mittebant . 
denique 
cum Pyrrhi temporibus adversum transmarinum hostem bellum Romani 
gesturi essent nec invenirent locum , ubi hanc sollemnitatem per fetiales 
indicendi belli celebrarent , dederunt operam , ut unus de Pyrrhi militibus 
caperetur , quem fecerunt in circo Flaminio locum emere , ut quasi in 
hostili loco ius belli indicendi implerent . 
denique in eo loco ante aedem 
Bellonae consecrata est columna . 
Varro in Caleno ita ait duces cum 
primum hostilem agrum introituri erant , ominis causa prius 
hastam in eum agrum mittebant , ut castris locum caperent . 
ergo bene hoc poeta de more Romano tractum Turno utpote duci dedit . 
sed in hac consuetudine fetialis , qui bellum indicebat , antequam hastam 
iaceret , etiam terram hostium contestabatur : unde quidam volunt Aenean 
scientem quod bellum gesturus esset , sicut a sibylla cognoverat , ubi ad 
Italiae partem debitam venit , primum adorasse terram , ut 
geniumque loci primamque deorum Tellurem . 
clamorem excipiunt socii legitur et 'clamore' . 
si 'clamore' , 
sensus erit talis : hastae iactum socii clamore comitantur ; 
si 
'clamorem' , intellegimus Turni eos clamorem excepisse et cum fremitu 
eum secutos esse , id est excipiunt clamorem Turni et cum fremitu 
eum sequuntur . 
inertia corda non re vera , sed sicut hostibus videbatur . 
arma viros vehementius 'viros' pronuntiandum . 
castra fovere 
veteres 'fovere' pro 'diu incolere' vel 'habitare' dicebant . 
aditumque per avia quaerit etiam per avia . 
sane exprimitur 
Turni violentia ; 
nam viam per avia nullus requirit . 
ad cavlas munimenta et saepta ovium . 
est enim Graecum 
nomen 'c' detracto : nam Graeci au)la/s vocant animalium receptacula . 
unde in sacris aedibus et in tribunalibus saepta , quae turbas prohibent , 
caulas vocamus . 
nocte super media ultra mediam noctem , id est plus 
quam media , vel maiore eius parte . 
et est bona elocutio , facta per 
syllepsin , ut si dicas 'legi nocte super media' , id est ultra mediam 
noctem ; 
nulla enim syllepsis est , quae non et casum mutet , et 
egeat subauditione , ut hanc ego nunc ignaram huius 
quodcumque pericli . 
inprobus ira non 'ira inprobus' , sed 'ira saevit' : totum autem 
summa brevitate narratum . 
saevit in absentes fantasiam saevitiae expressit , qua lupi 
sic circa caulas fremunt , ut in ipsis animalibus solent . 
ex longo rabies absoluta elocutio , ut si dicas 'ille fame 
fatigatur ex longo' . 
sanguine pro 'a sanguine' . 
et qua via clavsos 'qua' adverbium loci est , non pronomen : 
nam non stat versus , si 'via' septimus sit , non nominativus . 
ergo 'qua via' per quam partem via vallo Troianos excutiat . 
legitur 
tamen 'et quae via' , et est sensus absolutior . 
effundat in aequum in planum , in campum . 
invadit sociosque incendia poscit ovantes hysteroproteron , ut 
aviditatem iuvenis ostenderet . 
'incendia' autem pro materia , ex qua 
incendia sequuntur : et videtur eventum posuisse . 
tum vero ut signum incendendarum navium datum est . 
facibus pubes accingitur atris pro 'ad faces accingitur' , 
ut sit dativus , ut accingunt omnes operi : aut 'accingitur' 
armatur , instruitur facibus . 
diripvere focos quaeritur , quid ibi faciant foci . 
sed in carminibus 
quaedam nec ad subtilitatem nec ad veritatem exigenda sunt . 
aut certe 'focos' , quos ibi habere potuerunt. piceum fert fumida 
lumen sordidior enim in taedis et ignis et fumus est . 
quis deus o musae quia res deorum est et ardua , ideo 
per se eam non potest dicere . 
hic autem gloria Turni latenter 
ostenditur , cuius vis nisi a numinibus repelli non potuit . 
teucris 
aut detraxit praepositionem 'ab' , ut sit 'ab Teucris' ; 
aut 'Teucris' in 
honorem salutemque Teucrorum incendia classibus avertit . 
prisca fides facto sed fama perennis omnis antiquitas 
difficile pura et incorrupta manat in posteros . 
hoc enim dicit : 
factum hoc licet priscum sit , id est antiquum , tamen fama eius non 
est oblitterata temporis vetustate . 
alii sic intellegunt : fabulosum est 
quidem , sed fides eius rei penes priscos est : eius enim rei , cuius auctorem 
facere noluit , sic ordinem protulit . 
alii : iam quidem evanuit fides , 
hoc est nemo credit factum , adhuc tamen fama vivit et dicitur . 
'prisca' 
autem 'fides' a)ciopisti/a , quasi non sit facta historia . 
quo primum hoc est 'in initio' ; 
non enim secundo factae 
sunt naves apud Idam ab Aenea . 
formabat id est formare 
cogitabat ; 
non enim in Ida , sed apud Antandrum factae sunt . 
et 
bene phrygia in ida , quia et in Creta est alia Ida , ut mons 
Idaeus ubi et gentis cunabula nostrae . 
alta pelagi absolutum est , ut 'lata camporum' . 
ipsa deum fertur genetrix figmentum hoc licet poeticum 
sit , tamen quia exemplo caret , notatur a criticis : unde longo 
prooemio excusatur . 
nam ideo et prisca ratione religionis et Iovis 
beneficio dicit esse perfectum , ut naves mutarentur in nymphas , 
quo vel aliqua ex parte possit esse verisimile . 
sane quidam 'fertur' 
reprehendunt , quod dicendo auctoritatem rei detraxerit . 
alii laudant , 
quod dicendo 'fertur' incredibili rei auctoritatem dare noluerit . 
berecyntia mater deum a monte Phrygiae Berecynto , cuius ultima 
syllaba caret aspiratione , quam addimus quotiens montem Deli 
Cynthum dicimus . 
est autem tenuis ista discretio , quibus nominibus 
subtrahi debet aspiratio : nam ecce Ripaei , montes Arcadiae , non 
scribuntur cum aspiratione : quam addimus cum Riphaeos , montes 
Scythiae , significamus . 
da nate petenti ac si diceret , ei quae iubere debuerat . 
et dicendo 'nate' et 'parens' iteratione auxit adfectum . 
domito te poscit olympo videtur hoc dicere : praesta ei , 
cuius beneficio servatus ad Olympi regna venisti . 
Saturnus enim 
cum omnes consumeret filios , Iovem solum esse non potuit , celatum 
matris auxilio . 
'domito' ergo 'Olympo' in tuas scilicet leges per 
beneficium meum mundo redacto . 
sane haec narratio tertii libri erat , 
sed dilata est , ut hic oportunius redderetur , aut ne bis idem diceretur : 
potest ergo aut kata\ to\ siwpw/menon videri , aut hysteroproteron . 
pinea silva mihi congrue : nam pinus in tutela est matris 
deum . 
in arce fuit summa hoc est apud Gargara , quae dicta 
sunt quasi cara caros , id est caput capitis , altitudinis altitudo : cara 
est enim kefalh/ . 
Gargara autem sunt montis Idae cacumina , propter 
quod dixit 'in arce summa' . 
sane et hic locum sacratum ostendit . 
et 'pinea silva lucus fuit' tale schema est ut nec tamen interea 
raucae , tua cura , palumbes feminino plurali femininum singulare 
iungitur , item neutrum singulare , ut ite meae , quondam felix pecus , 
ite capellae , aut duobus femininis pluralibus masculinum singulare , 
ut Iraeque Insidiaeque , dei comitatus . 
quo sacra 
ferebant non addit qui , sed intellegimus Phrygas : item centum 
urbes habitant magnas , id est Cretes . 
et bene arbores consecravit 
quibus inmortalitatem petitura est . 
nigranti picea 'nigranti' umbrosa . 
et 'picea' arboris 
genus est , unde pix desudat . 
harum autem secundum Plinium quinque 
sunt species , sicut etiam supra diximus . 
has ego non 'trabes' , nam de acere naves non fiunt : unde 
melius arbores intellegimus , referentes ad piceas vel pinos . 
sane 
notandum trabes eum dixisse de arboribus , cum non dicantur trabes , 
nisi iam caesae et compositae . 
abutitur ergo eo quod posterius est 
pro eo quod est prius. classis egeret pro 'classe' , genetivus pro 
ablativo . 
et iusta Aeneae petitio , et concedentis benignitas numinis 
exclusit piaculum : nam his remotis sacrilegium committeretur . 
ideo 
addidit 'laeta dedi' . 
timor anxius aut perpetuum est timoris epitheton : aut 
certe verum timorem voluit significare , ut separaret ab eo qui ex 
cupiditate nascitur prosperorum , ut exultantiaque haurit 
corda pavor pulsans . 
solve metus id est meos . 
prosit nostris in montibus ortas bona brevitate detraxit 
et 'his' et 'esse' ; 
nam plenum est 'prosit his ortas esse in montibus 
nostris' : quod fecit elocutionis causa . 
sane hic ostendit quod 
supra arcem dixit pro monte . 
et bene 'ortas' , ut sensum quendam navibus 
daret , verbum de origine commoda . 
torquet qui s. m. aut sustinet , aut nutu suo regit . 
quo fata trahis ostendit fata posse aliquatenus trahi , 
non tamen usquequaque . 
hinc enim dicit 'quo' , id est ad quam 
rem . 
petis istis id est pro istis ; 
nam sic dicimus 'peto tibi' , 
id est pro te . 
aut 'istis' utrum precibus , an navibus ? 
fas habeant ius ; 
nec enim possunt aeterna esse quae ab 
hominibus facta sunt : Horatius debemur morti nos nostraque . 
nam sicut animi facta inmortalia sunt , ita corporis pereunt : Sallustius 
ceterum studia omnia nostra , sicuti anima , inmortalia 
sunt . 
certusque incerta pericula lustret Aeneas securus 
dubia temptet . 
et hoc dicit : casibus licentiam haec petitio vult adimere . 
nam Aeneas sorte qua homo est , navigationis debet timere 
periculum : quod perit , si eius navibus aeternitas detur . 
cui tanta deo permissa potestas 'cui' ac si diceret 
'ne regi quidem deorum' . 
'permissa' autem data , ut hoc possit 
praestare . 
defunctae liberatae , ut o tandem magnis 
pelagi defuncte periclis . 
portusque tenebunt nautico usus 
est verbo , cum de navibus diceret . 
quaecumque hic ostendit aliquas esse perituras . 
evaserit 
undis de undis exierit , cum venerit ad eum locum , de quo 
navigatura iam non sit . 
alii legunt 'evaserit undas' ; 
quod si est , 
intellegimus 'quaecumque evaserit undarum periculum' . 
mortalem eripiam formam bene dixit 'mortalem' : nec 
enim potest fieri ut eadem res et mortalis sit et inmortalis ; 
sed ut 
sit inmortalis , ante est ut desinat esse mortalis . 
qualis nereia doto non dixit 'tales erunt' : sic supra 
qualis mugitus , fugit cum saucius aram taurus . 
per pice torrentes ardentes : et est figmentum poeticum . 
totum nutu tremefecit olympum Homericum est me/gan d' 
e)le/licen *)/olumpon . 
aderat promissa dies promissum tempus advenerat . 
turni inivria scilicet , quam inferebat . 
et modo 'iniuria' 
est a)di/khma , id est iniustitia . 
hinc est apud comicos iniurius qui 
audet aliquid contra ordinem iuris . 
et bene 'iniuria' , quia et contra 
necessitatem fati , quod Troianos ad Italiam venire conpulerat , et 
contra rationem foederis bella commoverat . 
alii 'iniuria' violentia 
accipiunt . 
nova lux hoc est repentina , id est nimbus deorum : quod 
ipse paulo post dicit . 
in secundo nimbo effulgens . 
et hic 
'lux' proprie , aliter postea continuo nova lux oculis effulsit . 
nimbus lumen , quod capita deorum ambit . 
ne trepidate pro 'ne festinetis' . 
et per hoc significatur 
ideo ad navium defensionem egressos non esse Troianos , quia numen 
vetavit . 
quam sacras dabitur pinus fabula talis est : Attis , puer speciosus , 
cum matris magnae praeesset sacris , a rege civitatis suae 
adamatus est ; 
sed cum intellegeret vim sibi a rege instare , clam in 
silvas profugit . 
cum ergo inventus vim sibi videret inferri , verenda 
stupratoris abscidit , qui moriens eandem ipsam partem corporis puero 
abscidit . 
quem semianimem sub pinu latentem cum invenissent antistites 
matris magnae , perlatum in templum deae frustra conati reficere , 
defunctum sepelierunt . 
cuius ut perpetua maneret memoria , mater 
magna instituit , ut quotannis in sacris suis plangeretur , pinumque 
arborem , sub qua iacuerat , tutelae suae adscripsit , et effecit ut cultores 
sui viriles sibi partes amputarent , qui archigalli appellantur . 
ite deae pelagi alii hucusque volunt matrem deum locutam : 
prope enim videtur absurdum ipsam indicare quae sit , cum iam 
nymphis et audientibus utique et videntibus dicat . 
alii iungunt 'genetrix 
iubet' : et putatur melius , quia postea ait quas alma 
Cybebe numen habere maris nymphasque e navibus esse iusserat . 
obstipvere animi rutvlis hoc est Rutulorum ; 
dativus pro 
genetivo. obstipvere rutvli timuerunt ergo Rutuli , timuit Messapus , 
numinis marini filius , qui utique fiducia patris et sui nihil ex 
mari timere debuerit , vel certe quem neque fas igni cuiquam 
nec sternere ferro ; 
timuit Tiberis . 
per hos autem gradus , 
id est Rutuli , Messapus , amnis , maior Turni designatur audacia . 
tale 
est et in quarto at non infelix animi Phoenissa . 
et amnis rauca sonans licet antiquitas habuerit 'hic' 
et 'haec amnis' , melius tamen est accipere 'rauca sonans' pro 
'rauce' , quam 'rauca amnis' . 
revocatque pedem tiberinus ab alto nunc ipsum deum 
territum dixit : supra , undas fuisse perterritas et in se repressas . 
avdaci turno ecce ubi confirmat epitheton , quod Turno semper 
inponit . 
et hoc colore futuram orationem ostendit . 
animos tollit dictis magnanimitatem suam , quia ipse 
non terreatur , conprobat dictis . 
tale est et illud e contrario 
turbatumque oculis . 
potest tamen accipi , eorum animos 
tollit , qui erant territi : et hinc 'increpat' . 
Troianos haec monstra petunt id est appetunt , hoc est 
ad Troianorum pertinet damnum , ut reginam petit . 
ivppiter ipse scilicet qui omnibus praestare consuevit : unde et 
Iuppiter dictus est , quasi iuvans pater . 
ergo 'auxilium solitum' non 
circa Troianos accipimus , sed quod ipse omnibus praestare consuevit . 
alii 'auxilium solitum' auxilium fugae accipiunt . 
non tela neque ignes exspectant rutvlos non expectant 
Troiani ut Rutulorum telis aut ignibus pereant , qui iam 
navium amissione perierunt . 
maria invia teucris color est : nam rem quam pro se 
Troiani putabant , in contrarium vertit , dicens navigationis et fugae 
auxilium perdidisse Troianos , quos constat pro felicitate habuisse 
navigationis vitare discrimina . 
rerum pars altera adempta id est naturae rerum. rerum 
pars altera dempta humanae enim naturae duo elementa concessa 
sunt , mare et terra . 
nil me fatalia terrent nihil pro 'non' . 
et tacitis occurrit 
quaestionibus , dicens : si fataliter se ad Italiam venisse dicunt , 
iam venerunt , completa sunt fata . 
et callide tacuit quod erat fatale : 
Troiani enim dicebant Italiae sibi regna deberi . 
et est oratorium 
quaestiones ita proponere , ut facile solutionis sortiantur eventum . 
si qua phryges prae se iactant 'iactant' , quasi et ista 
confingant . 
aut 'prae se iactant' prae se ferunt . 
tetigere quod arva quaestio est , an superare possint qui sorte 
venerint . 
et , sicut supra dictum est , per concessionem argumentatur : 
etiam si vera sint quae iactant , tamen iam completa sunt 'tetigere quod 
arva fertilis Ausoniae Troes' . 
sunt et mea contra fata mihi hoc falsum est quod 
dicit Turnus . 
sed in arte rhetorica tunc nobis conceditur uti mendacio , 
cum redarguere nullus potest , ut hoc loco est : quis enim 
vere potest scire , Turno data sint , necne , responsa ? 
sane quia scit 
falsum esse quod dixit , argumentis probare dicta contendit , dicens 
esse sceleratam gentem , raptam sibi coniugem : in quo facto utitur 
Graecorum exemplo , qui rapta Helena gentem delevere Troianam . 
conivge praerepta invidiose sponsam coniugem vocat . 
nec solos tangit atridas iste dolor cur non in similitudine 
criminis sit poenae similitudo ? 
si culpa repetitur , supplicia quoque 
geminentur . 
periisse semel satis est quasi obiectio est , ut si dicatur : sed 
periisse semel satis est , immo vero semel satis fuit eos peccasse : ex quo 
colligitur quotiens peccaverunt , totiens eos perire debere . 
penitus modo non genus omne perosos femineum modo 
omne genus femineum non eos penitus perosos decebat , propter quod 
ante perierunt . 
locutus est autem figurate . 
medii fiducia valli quod inter Troianos Rutulosque sit medium . 
et bene de muris nihil dixit . 
fossarumque morae non tutela , sed mortis dilatio . 
an non viderunt legitur et 'at non viderunt' : si 'an 
non' , absolutum est ; 
si 'at non' , inceptiva est particula , ad ornatum 
pertinens : Horatius at o deorum quidquid in caelo regit . 
tale 
est at non sic Phrygius penetrat Lacedaemona 
pastor . 
et est exemplum a maiore ad minus , hoc est : at , credo , non 
viderunt Neptuni manu fabricata moenia conflagrasse , ut fiduciam vitae 
in exiguo <vallo> 
et parva fossa habeant . 
lecti ferro utrum 'ad ferrum lecti' , an potius 'acie lecti' , 
ut si dixisset 'virtute lecti'. vallum historice locutus est. vallum 
autem dicitur ipsa munitio ; 
nam valli fustes sunt , quibus vallum 
munitur : ipse de sustentaculis vitium primus vallos sub tecta 
referto . 
trepidantia castra ut turbata arripe castra . 
non armis mihi vulcani bene arma generaliter dixit : 
nam et ipse habuit a Vulcano , sed solum gladium , ut 
ensem , quem Dauno ignipotens deus ipse parenti fecerat et 
Stygia candentem tinxerat unda . 
per hoc autem quasi latenter 
dicit se Achille esse meliorem , qui se Troianos etiam sine divinis 
armis superare posse confidit . 
addant se protinus omnes ne timere videatur auxiliorum 
multitudinem , dicit incrementa esse victoriae . 
quidam 'protinus' 
hic pro 'licet' accipiunt . 
luce palam propter tenebras et furta inertia . 
vel 'luce' , 
quod Ilium nocte captum est : 'palam' , quia insidiis . 
quos distulit hector bene solius Hectoris facta est 
commemoratio , ut ostendatur perisse eum , qui potuit esse terrori : 
per quod vult Aenean nihil fortiter in bello fecisse Troiano . 
et satis 
Hectori dedit , quasi plus esset differre , quam vincere . 
melior quoniam pars acta diei id est maior et prima . 
an quoniam diei hoc optimum , quod matutinum ? 
bene gestis corpora rebus in eo tantum , quod hostes 
non ausi sunt egredi : nam nihil egerant . 
ergo hortativa est oratio ad 
socios , ut audaciores esse debeant , cum videant se timeri . 
procurate verbum conpositum , id est curate. pugnam 
sperate parari scilicet contra Troianos , non a Troianis , ne videatur 
contra supra dicta omnia nunc sociis inferre terrorem . 
ergo 
a me parari sperate , id est pugnaturos vos scitote , licet hostes muris 
se teneant , ut arma parate animis et spe praesumite 
bellum . 
vigilum excubiis excubiae diurnae sunt , vigiliae nocturnae . 
centeni quemque secuti centurionum scilicet , ex more 
Romanae militiae : nam ex numero militum qui eos sequuntur , gradus 
dignitatis apparet . 
purpureis cristis ivvenes hic versus per figuratum ablativum 
prolatus est . 
variantque vices ut invicem potent . 
indulgent vino ablativus casus est , et deest 'sibi' , ni figuratum 
est . 
indulgent vino] ex fiducia scilicet : sequitur cernis 
quae Rutulos habeat fiducia. vertunt crateras aenos 
potantes exhauriunt . 
et est hemistichium Ennianum . 
custodia nomen ambiguum , sed modo 'quae custodit' . 
e vallo pro muro . 
armis alta tenent bona elocutio , id 
est armati tenent alta , hoc est muros . 
'tenent' autem custodiunt . 
trepidi formidine festini per formidinem : nam non est 
iteratio . 
explorant confirmant. pontesque qui fiunt in muris 
angustioribus , ut sit facilior transitus ad divisas muri partes . 
propugnacula pilas murorum . 
rectores ivvenum legitur et 'iuveni' : si 'iuveni' , Ascanio ; 
si 'iuvenum' , magistros militum accipe . 
sortita periclum aut sorte divisa ad defensionem pericli : 
aut par timens periculum , quod quisque experiretur . 
quod cuique tuendum est exercet unusquisque vices ad 
id quod accipit tuendum . 
ida venatrix a plerisque Ida mater Nisi accipitur , quia 
dixit 'venatrix' : nam si montem volueris accipere , abusive Idam 
venatricem dictam intellege , pro 'venationibus abundantem' : nam 
'venatrix' est proprie quae venatur , non quae venationibus abundat . 
aut 'venatrix' pro his qui in ea venantur , ut domitrixque Epidaurus 
equorum . 
iaculo celerem bene inducit Nisum optimum esse iaculatorem , 
et hanc praemittit armorum peritiam , qua plurimum poterit 
in Euryali defensione . 
Troiana neque indvit arma hoc est qui nondum bellicosa 
arma induerat , id est acceperat . 
et hoc dicit : pulcher quidem 
erat , sed nondum bellandi peritus . 
prima ivventa num prima lanugine ? 
intonsa hoc ad sua 
tempora rettulit ; 
alioquin heroes non tondebantur . 
amor unus erat id est eodem studio flagrabant . 
pariterque 
in bella rvebant aut simul , aut similiter et pari virtute , id est aeque 
fortes erant . 
dine hunc ardorem mentibus addunt evryale an s . 
c. d. f. d. c. apud Plotinum philosophum et alios quaeritur , utrum 
mentis nostrae acies per se ad cupiditates et consilia moveatur , an 
inpulsu alicuius numinis ? 
et primo dixerunt , mentes humanas moveri 
sua sponte ; 
deprehenderunt tamen ad omnia honesta inpelli 
nos genio et numine quodam familiari , quod nobis nascentibus datur , 
prava vero nostra mente nos cupere et desiderare : nec enim potest 
fieri ut prava numinum voluntate cupiamus , quibus nihil malum 
constat placere . 
unde nunc hic ortus est sensus : hoc enim dicit 
Nisus : o Euryale , dine nostris mentibus cupiditates iniciunt et desideria , 
an deus fit ipsa mentis cupiditas ? 
mentibus vero addunt 
bene dixit 'addunt' : nam animus sui natura prudens est , sed ei 
additur ut aliquid inpatienter desideret . 
non nulli tamen inter cupiditatem 
et cupidinem hanc differentiam esse volunt , ut masculino genere 
Cupidinem deum ipsum , id est to\n *)/erwta significemus , feminino cupiditatem : 
quamvis hoc auctores plerumque confundunt . 
dira magna . 
aliquid magnum scilicet per hostes transitum . 
agitat molitur . 
quiete modo otio , non somno ; 
nam 
in vigiliis fuerat collocatus . 
qui enim custos est de insomnio suo 
queri non potest . 
cernis quae rutvlos habeat fiducia rerum ipsius 
desiderii vult esse rationabiles causas , ne vanum mens agitare videatur : 
nam et neglegentia hostium per fiduciam nimiam ostenditur , et 
occasio dabatur aliquid strenue gerendi . 
somno vinoque sepulti alterum pendet ex altero . 
et 
'sepulti' quasi sine pulsu et nihil sentientes . 
porro hortantis est : aut num coniunctio expletiva ? . 
quid dubitem id est cogitem : omnis enim cogitatio in 
dubitatione est ante sententiam . 
populvsque patresque transfert in Troianos Romanam 
consuetudinem , ut solet plerumque : prius enim iubebat aliquid populus , 
postea confirmabat senatus . 
reportent portent : nam 're' vacat . 
aut †ab eo reportare . 
si tibi quae posco promittunt poscere est secundum 
Varronem quotiens aliquid pro merito nostro deposcimus , petere 
vero est cum aliquid humiliter et cum precibus postulamus . 
et bene 
quod Euryalum nolit ducere latenter ostendit : nam ideo adiecit 'mihi 
facti fama sat est' . 
sub illo pro 'ex illo' : praepositionem mutavit . 
moenia pallantea ubi nunc credit esse Aenean . 
ardentem modo ardentem , ut ardet amans Dido : 
an festinantem ? 
ut instant ardentes Tyrii : an cupiditate 
caedis flagrantem ? 
ut ardet in arma magis : an propter 
illud quod ipse dicit 'dine hunc ardorem mentibus addunt' et deinde 
'aut pugnam aut aliquid iamdudum invadere magnum' . 
summis adivngere rebus 'summum' et extremum dicimus 
et laudabile . 
bene ergo in re dubia sermone usus est dubio ; 
nam hoc dicit : non debes me nec a tua gloria nec a periculis 
segregare . 
genitor bellis adsvetus ipse puer est necdum probatus : 
unde se et a belli temporibus et a patris virtute commendat . 
argolicum terrorem quem Graeci inferebant . 
troiaeque 
labores bene kata\ to\ siwpw/menon annos Euryali ostendit : nam 
si a coepto Troiano bello , quod decennium tenuit , septem anni erroris 
addantur , anni vix decem et septem sunt . 
est ergo aetas paene ad 
bellum inhabilis ; 
sed exercitium ostenditur , quod inter bella nutritus est . 
sublatum susceptum . 
magnanimum Aenean <et fata extrema secvtus> 
ideo secutus , 
non ut vitae studeam , sed gloriae . 
est hic est animus 'hic' potest esse et adverbium demonstrantis , 
ut sit 'est hic' , id est in meo pectore . 
potest et sic 
accipi , ut dicas : est hic animus lucis contemptor , hoc est iste animus . 
ergo 'hic' et produci potest et corripi . 
istum qui vita bene credat emi quo tendis honorem 
qui istum honorem , quo tendis , id est ad quem niteris , libenter 
emat vita , id est vitae pretio . 
nil tale verebar quale tu suspicaris . 
non distinguendum , ut initium iuris iurandi sit 'ita me referat' . 
referat tibi magnus ovantem ivppiter mire ius iurandum conpositum ; 
sic enim iurat , quasi relicturus eum , cum de virtutibus eius 
optime sentiat . 
haec humana negotia : vel quae loquitur . 
sed si quis multas causas praetendit : primam ipsius pueri , 
secundam propter se , tertiam matris . 
et est parenthesis 'quae multa 
vides discrimine tali' , hoc est quae multa , ut in tali discrimine , accidere 
posse intellegis . 
pretiove pro 'vel' : 've' enim syllaba proprie 'vel' significat . 
mandet hvmo multi hic distinguunt ; 
alii iungunt 'mandet 
humo solita' ; 
ut sit 'commendet in terra' . 
'solita' autem 'fortuna' , 
quae piis invidere consuevit : Statius , hinc trahens colorem , 
ait invida fata piis et fors ingentibus ausis rara comes . 
absenti quem non sepelierit. absenti ferat inferias 
hoc est cenotaphion faciat et inpleat honorem sepulcri . 
de inferiis 
autem plenius in quarto georgicorum invenies . 
miserae ad illum exitum , quem timet , retulit : an dolenter 
iam 'miserae' , quae in hoc consilio filii periclitatur ? 
puer mire dissuadet dicendo 'puer'. e matribus e nobilibus ; 
nam matres non nisi nobiles dicimus : unde et matronae dictae 
sunt . 
scimus autem non omnes mulieres in Sicilia remansisse : nam 
legitur in XI . 
et maestum Iliades crinem de more solutae . 
nec moenia curat acestae id est nec tenetur desiderio Segestae 
civitatis . 
ille autem hunc locum esse interrupta oratione Nisi 
intellegimus . 
vigiles simul excitat qui vigiliarum officium habebant , 
hoc est futuros vigiles ; 
alioquin quomodo excitat ? 
et totum iunctim 
legendum est , ut simul et dictum et factum videatur . 
servantque vices hic distinguendum est , alias sensus 
non procedit . 
statione relicta hoc ad Nisum et Euryalum pertinet , 
ut sit sensus 'statione relicta ipse comes Niso graditur' : quidam 'servantque 
vices statione relicta' pro 'stationis relictae vices servant' intellegi 
volunt , ut et pulchra faciat te prole parentem , hoc est 
pulchrae prolis . 
regemque requirunt id est regis filium , ut 
magnum reginae sed enim miseratus amorem . 
cetera per terras omnes exaggerat more suo vigilantum 
laborem . 
consilium summis regni de rebus habebant 'summis' 
utrum maximis , an quod putabant eas in extremo sitas ? 
et est Lucilii 
versus uno tantum sermone mutato ; 
nam ille ait consilium summis 
hominum de rebus habebant . 
iam nuntius esset 'iam' aut cito , ut festinandum sit et 
iam nuntiandum Aeneae nec differendum : aut cum nullum invenirent , 
ad desperationem , quasi nemo esset iam , qui posset audere . 
adnixi hastis mira facies consilii : in rebus dubiis non sedent , 
sed stant. adnixi hastis ostendit iam eos diurna statione fatigatos . 
quod autem stant et Romani moris est et bellicae necessitatis . 
hunc autem standi habitum et Sallustius commemorat , ut 
fessi arma sua quisque stantes incumbere . 
castrorum et campi medio in medio campi spatio , qui 
campus castrorum medius fuit . 
castrorum et campi medio] quia in 
mediis castris principia sunt semper . 
et bene 'campi medio' , quam 
'campo medio' : tunc enim 'campo medio' , cum aliquot campi sunt et 
unus est medius campus , 'campi' autem 'medio' in media parte unius 
campi . 
alacres concitati : Terentius quid tu es tristis ? 
quidve 
es alacris ? admittier orant hoc verbo ostendit olim et apud reges 
admissionum fuisse officium . 
rem magnam pretivmque morae fore dicebant se adferre 
rem magnam , cuius mora pretium posset adferre , id est poenam : 
Terentius ego pretium ob stultitiam fero : ut sit sensus , 
si tardius mittamus ad Aenean , luemus hostibus poenas . 
alii sic 
intellegunt : scimus quidem adventum nostrum moram vestris adferre 
consiliis , verum huius morae erit pretium , id est remuneratio : namque 
hoc offerebant quod illi cogitabant , ut diximus supra 'quisve 
Aeneae iam nuntius esset' ? 
alii deesse putant 'adfirmantes' , ut sit 
sensus , adfirmantes rem magnam futuram et multum illos consecuturos , 
si audiendi se moram pertulissent . 
alii , qui pretium pro poena dicunt 
positum , ita tradunt , eos anxios tam diu super rebus dubiis futuros , 
quam diu se non admiserint ad loquendum . 
accepit trepidos festinos , more suo . 
ergo per metalepsin 
cupidos dixit a)gwniw=ntas : non enim possumus timentes accipere , quod 
festinabant . 
neve haec nostris spectentur ab annis bene excusat , 
quia scit de aetate puerorum posse dubitari , dicens non ex suggerentum 
persona , in qua est maior auctoritas , sed sua vi consilia ponderanda . 
'spectentur' autem aestimentur . 
rutvli somno vinoque sepulti occasio prius narratur , sic consilium , 
ut necessario ad id quod nuntiat , veniat . 
locum insidiis conspeximus ipsi ordo est 'locum conspeximus , 
qui insidiis patet' . 
'ipsi' autem ad fidem pertinet : qui enim rem tantam 
nuntiat , debet firma auctoritate contendere . 
et communicat cum 
socio quod solus conspexit . 
qui patet in bivio necessarie signa addidit. portae quae 
proxima ponto apparet , ut et supra diximus , castra Troiana 
in Ostiensi fuisse , siquidem nullus alter locus in Laurolavinati 
hinc fluvio cohaeret , hinc pelago : et nunc dicit 'portae quae proxima 
ponto' , item paulo post dicturus est murorum in parte 
sinistra opposuere aciem : nam dextera cingitur amni . 
interrupti ignes supra aliter lumina rara micant . 
fumus erigitur signum est sopitorum ignium quotiens 
maior fumus erigitur . 
fortuna occasione ad inquirendum Aenean . 
alii hunc 
ordinem volunt 'si fortuna permittitis uti , mox hic cum spoliis , ingenti 
caede peracta , adfore cernetis . 
nec nos via fallit euntes quaesitum 
Aenean et moenia Pallantea' . 
quaesitum ut quaeramus . 
cum spoliis hinc est quod supra Euryalo dixit 
me referat tibi magnus ovantem Iuppiter , respiciens ad id 
quod posset fortiter facere . 
nec nos via fallit bene ubique cuncta cum amico 
communicat . 
obscuris primam sub vallibus urbem nos in obscuris 
vallibus positi vidimus primam urbem , hoc est primam partem 
urbis ; 
nam Palatium in monte est , non in vallibus . 
totum amnem hoc est regionem amnis . 
annis gravis atque animi maturus aletes Sallustius 
de Philippo qui aetate et consilio ceteros anteibat . 
non tamen omnino teucros delere paratis ac si diceret : 
licet irascamini ad tempus , hinc tamen apparet non velle vos 
penitus delere Troianos , quod tales animos nostris iuvenibus datis . 
certa hoc loco firma vel fortia . 
umeros dextrasque tenebat amborum hoc ad adfectum 
retulit ; 
nec enim simul fieri potest . 
intellegimus autem quod et 
singulos , et membratim amplectebatur . 
vultum lacrimis atque ora rigabat poetice iunxit , et 
modo unum significant : est autem iteratio . 
interdum recipiunt discretionem ; 
nam os est naturaliter facies , quam habemus ; 
vultus vero , 
quem pro motu animi ad tempus formamus . 
pro lavdibus id est virtutibus : ab eo quod praecedit id 
quod sequitur , ut primam merui qui laude coronam . 
di moresque dabunt vestri Ciceronis est , tractum de 
philosophia , qui dicunt sufficere ad gloriam bene facti conscientiam : 
scit enim poeta nihil esse maius , quam quod vel a diis meruerimus 
vel moribus . 
actutum confestim , sine dilatione : et est adverbium temporis . 
integer aevi 'integri aevi' , figurate : id est adulescens , cui 
aetas integra superest , unde Ennius deos aevi integros dicit quibus 
multum aevi superest . 
et bono omine ad pericula pergentibus 
etiam per Ascanium praemium pollicetur : longiorem enim eis vitam 
promittit , si ea exspectent quae Ascanius dare maior possit . 
meriti praestiti , ut merui quoque , item 
quique sui memores aliquos fecere merendo . 
immo ego vos pulchre poeta fidem sponsionis Aleti addidit , 
ut eum statim promissa Ascanii sequerentur . 
vos autem nise figurate , 
ut vos , o Calliope . 
sola salus vero , cui una est salus 
genitore reducto . 
excipit ascanius id est subsequitur : et a poeta dictum 
est . 
per magnos nise penates hoc est quod ait penatibus 
et magnis dis , id est quos Aeneas secum advexerat ; 
nam ideo ait 
'Assaracique larem' , id est familiae nostrae vel generis proprium , vel 
quos nos Troiani praecipue colimus , de quibus ait Phrygiique 
penates , quos mecum a Troia mediis ex ignibus urbis 
extuleram . 
qui tamen dii qui sint , a diversis varie traditur , sicut 
supra dictum est . 
canae vestae venerabilis , antiquissimae : ipsa enim antiquissima 
dea est , Terra . 
obtestor adiuro . 
et est ordo 'immo ego , cui sola salus 
genitore reducto , vos obtestor per deos , revocate parentem' . 
fortuna fidesque est id est quicquid casu , quicquid consilio egero , 
vobis committam : nam per fidem consilia significat , per fortunam 
opes , imperium , cuiuslibet rei possibilitatem . 
alii sic tradunt : 'fortuna' 
ut possit , 'fides' ut velit promissa persolvere . 
alii ita : quantum 
habeo fortunae in vestris pono gremiis , doque fidem me ita animatum 
esse et sic sentire : 'mihi' , inquit , 'habeo coniunctam fortunam et fidem' . 
nam cum volumus ostendere quantum in nostra sit potestate , duo dicimus , 
fortunam et fidem : fortuna de nostris est possessionibus , fides quantum 
nobis creditur ab inimicis . 
nihil illo triste recepto subaudis 'erit' . 
argento perfecta id est tota argentea . 
devicta genitor quae cepit arisba atqui secundum 
Homerum Arisba Troianis misit auxilia et ab Achille subversa est . 
sed accipimus , aut ante bellum Graecorum Arisbam a Troianis 
captam et in amicitiae foedus admissam : aut certe pocula haec data 
ab Heleno , qui in Achillis bona per Pyrrhi successerat hereditatem , 
ut sit 'quae cepit' pro 'quae accepit' devicta Arisba , scilicet ab 
Achille . 
dicta est Arisba ab Meropis vel Macarei filia , quam primum 
Paris in coniugio habuit . 
quidam ab Abante , qui Troica scripsit , relatum 
ferunt , post discessum a Troia Graecorum Astyanacti ibi datum 
regnum : hunc ab Antenore expulsum sociatis sibi finitimis civitatibus , 
inter quas et Arisba fuit : Aenean hoc aegre tulisse et pro Astyanacte 
arma cepisse , ac prospere gesta re , Astyanacti restituisse regnum . 
quod 
si ita est , merito eam Aeneas et vicisse et haec pocula inde cepisse 
memoratur . 
dvo magna talenta bene addidit 'magna' , nam varium 
apud diversas gentes pondus est talenti : unde talentum potest et 
breve aliquid et magnum significare . 
nam ut supra diximus , 
secundum Plautum talentum septuaginta librarum est : qui 
cum dixisset deberi centum quadraginta libras , paulo post intulit 
duo talenta , per iocum dicens debentur talenta tot , quot ego 
et tu sumus (Mos . 
644) . 
item Homerus talentum breve quiddam ostendit , 
quippe quod accepit victus , cum victori levia data sint munera . 
cratera antiquum hoc est antiquo opere factum , ut ei pretium 
crescat ex tempore . 
capere Italiam obtinere . 
dicere sortem statuere . 
alii proprie 'ducere' legunt , 
quod est sortium , ut stat ductis sortibus urna . 
alii 
'deicere' legunt secundum illud deiectamque aerea sortem 
accepit galea , id est sortiri praedam . 
vidisti quo turnus equo melior oeconomia : Nisum noluit inducere 
postulantem equum Turni praemii loco , sed honestius facit ultro 
offerri , cum Homerus fecerit Dolonem Achillis currus inprobe postulantem . 
ipsum illum equum scilicet , cui ex pronomine addidit dignitatem . 
excipiam sorti extra sortem seponam , ut tibi dari possint , 
id est praeter sortem dabo . 
iam nunc aut 'iam nunc excipiam' . 
matrum cum dicit 'matrum' , non solum sexum ostendit , sed 
etiam propter muneris laudem vult ostendere fecundas . 
captivosque dabit subaudiendum 'bis sex' . 
insuper his super haec : est figurata elocutio , per dativum 
casum . 
campi quod rex habet ipse Latinus mos fuerat ut viris 
fortibus sive regibus pro honore daretur aliqua publici agri particula , 
ut habuit Tarquinius Superbus in campo Martio : quod spatium 
ab Homero te/menos dicitur . 
hoc ergo , quod Latinus pro honore de 
republica habuit , ab Ascanio intellegamus esse promissum . 
pectore toto omni adfectu . 
et est de proverbio : Cicero 
de legibus nisi toto pectore amatur , ut dicitur : cum 
enim dicit 'ut dicitur' ostendit proverbiale . 
rerum verborumque fides et rem publicam tibi committam 
et tecum omne communicabo consilium . 
contra quem talia fatur evryalus cur cum duobus sit locutus 
Ascanius , et unus illi respondit , id est Euryalus , et minor ? 
quia 
Euryalo et familiarius et posterius est locutus , dein quia Euryalus 
matrem commendare debeat . 
me nulla dies tam fortibus avsis dissimilem argverit 
ab hoc officio et ab hac audacia accessu temporis inferior non probabor , 
qualiscumque fortuna comitetur . 
id est numquam aut tam 
secunda fortuna acciderit , aut tam adversa , ut me dissimilem mei faciat , 
hoc est neque secundis intumescam , neque adversis deiciar . 
tantum tantummodo hoc possum de me promittere , ut 
semper audeam , semper velim fortiter facere : nam hoc est quod 
dicit 'fortibus ausis dissimilem arguerit' . 
tantum ergo meum est 
hoc promittere , sive prospera , sive adversa fortuna comitetur : nam 
'aut' disiunctiva particula est , non negantis adverbium . 
quidam sic 
intellegunt : tantummodo fortuna prospera non in contrarium recidat : 
tamquam nunc in secundis rebus sit , cum obsideatur . 
alii ita putant : 
me nulla dies dissimilem arguet , sive quae est hodie fortuna permanserit , 
sive etiam laeta fuerit , id est nec si feliciter mihi , nec si infeliciter 
cesserit , dissimilis ero huic conatui . 
et melius legitur sine aspiratione , 
id est 'aut adversa' . 
super omnia dona ultra omnia , magis quam omnia ; 
proprie 
enim 'super' hoc significat : ut sit 'pro omnibus donis' . 
priami de gente vetusta de familia . 
et bene eam etiam ex 
cognatione commendat : nam Ascanius nepos est Priami per Creusam . 
miseram quae sic inpatienter diligit filium . 
mecum excedentem ut ille meum comitatus 
iter : vult enim intellegi , sui causa matrem secutam . 
ignaram hic 'ignaram' cui non dixerit. quodcvmque 
pericli est syllepsis : nam subaudis 'periclum' . 
inque salutatam linquo insalutatam : et est tmesis , ut 
inutilis inque ligatus cedebat . 
quod nequeam lacrimas perferre parentis excusat , 
ne videatur crudelis : unde sequitur matris eius tragicus et miserabilis 
ille conquestus potuisti linquere solam crudelis 
et talia . 
inopem modo auxilii egentem . 
relictae aut a me , aut 
ab hominibus . 
avdentior ut 'sapientior' , ab appellatione , non a participio 
†futura cum : Terentius in heauton timorumeno natu 
gravior , ignoscentior . 
in casus omnes ut supra 'fortuna secunda , aut 
adversa cadat' . 
pulcher ivlus incongruum epitheton pulchritudinis posuit , 
cum res sit in hoc loco religionis . 
strinxit pietatis imago praestrinxit , momordit , admonuit . 
sensus autem est : aut postquam vidit istum sic amare matrem , 
paternae pietatis virtutem coepit agnoscere : aut certe coepit 
etiam ipse sic in pietatem moveri , ut eius consueverat pater : aut 
certe exemplo Euryali avidius coepit amare patrem etiam ante 
dilectum . 
nec partum gratia talem parva manet debet ab omnibus 
coli quae talem creavit : non ergo a te tantum , sed per te commendatur . 
casus factum quicumque sequetur satis congrue ; 
praemia 
enim non debentur eventui , sed voluntati : hoc est quidquid evenerit , 
praemia dabo . 
per quod pater ante solebat alii volunt ideo 'ante' , 
quia absens est Aeneas : sed iurare possumus etiam per absentis 
filii caput . 
alii ad causam religionis trahunt , quae praecepit , ut 
filii imitentur in omnibus rebus suos parentes : ut nunc quasi imitatio 
sit iuris iurandi , ut dicat Ascanius 'iuro per caput meum' , 
sicut praesens pater per suum caput iurare consueverat quotiens 
fidem suam confirmare cupiebat . 
alii volunt ideo dictum 'ante' , 
quia pontificibus per liberos iurare non licebat , sed per deos tantummodo , 
ut sit 'ante' antequam pontifex esset Aeneas . 
ergo 'ante' 
aut temporis est aut ordinis . 
reduci rebusque secundis mira arte moratur in prosperis 
et ea iterat , tacet adversa et magis intellectui et subauditioni 
relinquit . 
cum enim non dicat 'si non redieris' , ait 'matrique tuae 
generique manebunt' . 
hoc autem secundum morem Romanorum 
dicit , apud quos ita praemia decernebantur 'illi liberisque eius' , ut 
darentur liberis quae accipere non potuissent parentes . 
lycaon gnosius Cretensis : et est laus ab artifice . 
hunc 
autem gladium Euryalo datum intellegimus : nam Nisus accepit 
pellem et galeam . 
pellem horrentisque leonis exuvias to\ au)to\ dixit , 
hoc est bis idem , ut bellum etiam pro caede boum 
stratisque iuvencis , Laomedontiadae , bellumne inferre paratis ? . 
galeam fidus permutat aletes galeae enim sunt explorantum , 
sicut etiam Homerus ostendit . 
'permutat' autem conpositum 
pro simplici . 
primorum genetivus hic venit et ab eo quod est 'hic primus 
hi primi' , et ab eo quod est 'hi primores' , sicut 'hi proceres' : 
quorum nominum nominativus singularis non invenitur , licet dicamus 
'huius primoris' 'huius proceris' . 
votis aut cum votis : aut pro reditu vota facientes . 
an 
iuvenumque senumque manus ad portas votis prosequitur ? 
an iuvenum 
quidem manus ad portas , senum vero votis prosequitur , ut iuvenes quidem 
illos deduxerint , senes vero optaverint illis reditum . 
portanda nuntianda . 
et nubibus inrita donant ut ipse partem 
volucres dispersit in auras . 
superant transgrediuntur . 
castra inimica non tantum hostilia , sed et perniciosa ; 
nam cum dolore dictum est 'inimica' , unde scilicet redituri non 
erant , quod ex sequentibus conprobatur : dicendo enim 'multis tamen 
ante futuri exitio' , id est antequam ipsi perirent , ostendit perniciosa 
esse castra quae ipsis mortem fuerant adlatura . 
et bene cito dictus 
est exitus , cum castra mortifera dicuntur . 
litore currus quia ante dixerat 'portae quae 
proxima ponto' : aut aream litori proximam , sicut solet . 
quidam 
'litore' fluminis volunt . 
vina simul hoc est vasa vini , scilicet in quibus vina ponuntur . 
ore locutus non est perissologia : nam secundum Homerum 
exploratores quae volunt , plerumque nutu plerumque sibilo 
significant . 
avdendum dextra quia audemus et cursu et animo . 
nunc ipsa vocat res id est somnus et vinum . 
hac iter est per hostium caedem et audaciam nostram . 
se attollere adsurgere . 
consule provide . 
haec ego vasta dabo de quibus dixit 'corpora 
fusa vident' . 
vocemque premit aut summissa voce loquitur , aut tacet . 
superbum cur 'superbum' dixerit enarrat 'qui forte tapetibus altis extructus' : 
superbum enim est et nobile , ut Tiburque superbum . 
'extructus' autem pro 'extructis tapetibus altis' . 
veteres et mensarum 
et tori struices appellabant . 
toto proflabat pectore somnum periphrasis est , ne verbo humili 
stertentem diceret . 
sed non avgurio potvit depellere pestem 'augurio' 
hic pro scientia augurii : et ostendit per transitum fati necessitatem 
nulla peritia posse depelli . 
est autem Homericus versus . 
temere passim , fortuito , neglegenter . 
vel humi vel periculose , 
ut in consuetudine solemus dicere temerarios homines . 
'temere' 
significat et 'facile' : Plautus magnus est hic fluvius , non 
hac temere transiri potest (Bac . 
85) . 
significat et 'subito' : Ennius †quod 
tam temere itis citate catomerariis . 
significat 'sine causa' : Ennius 
haud temere est quod tu tristi cum corde gubernas . 
premit opprimit , occidit . 
sub ipsis equis circa ipsos equos . 
pendentia quasi ebriorum : aut ita iacentium , ut colla 
penderent . 
singultantem cum singultu animam efflantem . 
atro 
potest et superioribus adplicari , ut sit intellectus 'sanguine singultantem 
atro' , potest et sequentibus iungi ; 
sed melius sequentibus . 
plurima luserat pro 'plurimum luserat' : vel per plurimam 
noctem . 
deo vel vino , vel somno . 
protinus hic 'porro tenus' . 
per ovilia turbans perturbans ovilia : nam tmesis est . 
mutumque metu scilicet pecus ; 
nam male quidam accipiunt 
'mutum fremit' de leone : quod si dixeris , vacat 'metu' . 
incensus et ipse perfurit exemplo Nisi . 
sine nomine plebem bene expressit et bellatoris peritiam 
et tironis inconsideratam aviditatem ; 
nam Nisus reges interimit , 
Euryalus saevit in plebem : Sallustius ex insolentia avidus male 
faciendi . 
'sine nomine' autem dixit sine gloria , quorum per humilitatem 
non sunt omnibus nota nomina . 
atqui adiecit nomina ; 
nam 
ait 'Fadumque Herbesumque subit' : ergo aut 'sine dignitate et nobilitate' , 
aut seorsum plebem dicit et seorsum nobiles , quorum nomina inseruit . 
rhoetum vigilantem hoc loco non tantum Rhoeti timor , 
sed et Nisi audacia conprobatur . 
vigilantem] hoc est qui in 
tantum potando vigilaverat , ut metuens post magnum cratera se tegeret . 
et multa morte recepit purpureum multi hic distinguunt , 
ut sit sensus talis : eduxit gladium multo cruore purpureum . 
alii 'multa morte recepit' , ut sit : eduxit gladium cum multo cruore , 
et sic inferunt 'purpuream vomit ille animam' secundum eos , qui 
animam sanguinem dicunt . 
'recepit' eduxit , ut hastamque 
receptat ossibus haerentem . 
vel secundum Homerum * * * Cornutus 
'nocte' legit et adnotavit utrum 'nocte' pro morte , an cum 
multa nox esset ? 
vina refert proprie , quae paulo ante potaverat . 
'refert' autem reicit ; 
Graeci , ut ille , dicunt a)nafe/rei. hic furto 
fervidus instat scilicet Euryalus , qui saeviebat latenter , ut sit 
'furto' nocturno proelio : nam fures ideo dicti sunt , quod furvo , id 
est nigro tempore furta committunt : aut re vera 'furto fervidus' , 
quia Messapi galeam sustulit et Rhamnetis phaleras . 
deficere extremum utrum 'ignem extremum' , an 'deficere 
extremum' ? religatos non resolutos , sed diligenter ligatos : unde 
addidit 'rite' , id est ex militari consuetudine optime ligatos . 
rite 
ex more . 
sensit enim parenthesis . 
nimia caede ferri deest 'illum' . 
ferri fe/resqai . 
lux inimica proditrix . 
poenarum exhavstum satis est bene 'exhaustum' , ut 
ostendat eos avidos caedis fuisse et cruoris hostilis . 
via facta 
per hostes ut haec ego vasta dabo et lato te limite 
ducam . 
multa virum . . . tapetas mire artum tempus expressit , quo 
necesse erat haec omittere . 
pulchrosque tapetas secundum Graecos per masculinum genus . 
evryalus phaleras rhamnetis et avrea bullis cingvla 
tibvrti phalerae ornamenta equorum sunt . 
et est sermo 
Graecus ka\p fa/lar' eu)poi/hta . 
'cingulum' autem hominum generis 
neutri est , nam animalium genere feminino dicimus 'has cingulas' . 
tiburti remulo ditissimus olim quae mittit dona 
consuetudo erat apud maiores ut inter se homines hospitii iura 
mutuis muneribus copularent , vel in praesenti vel per internuntios . 
sensus ergo nunc talis est : Caedicus quidam Tiburti Remulo , cum 
eum sibi absens hospitio vellet adiungere , misit phaleras et cingula , 
bullis aureis , hoc est clavis insignita . 
Remulus moriens nepoti suo 
cognomini haec reliquit , qui postea victus a Rutulis est et occisus : 
post cuius mortem apud Rhamnetem Rutulum ab Euryalo haec 
reperta sunt munera . 
quod autem dixit 'Tiburti Remulo' , aut Tiburtino 
intellegamus , hoc est de Tibure , ut sit dativus ab appellativo 
veniens hic Tiburs : aut 'Tiburti' , hoc est filio Tiburti ab eo 
quod est hic Tiburtus , huius Tiburti , ut sit 'Tiburti Remulo' sicut 
Deiphobe Glauci . 
cum ivngeret absens aut cum se illi iungeret , aut cum iungeretur . 
svo moriens dat habere nepoti nepoti Remulo , quem 
supra avo cognominem diximus . 
nam quotiens aperte non ponitur 
nomen filii vel nepotis , cognominem eum esse intellegimus avo vel 
patri , quorum nomen aperte positum invenimus ; 
et e contra si filii 
vel nepotis positum nomen fuerit , praetermissum autem parentum , 
cognomines eos esse intellegamus necesse est . 
post mortem scilicet Remuli , secundum supra dictum 
sensum : nam Donatus dicit post mortem Nisi et Euryali bello 
potiti sunt Rutuli : quod non procedit , si diligenter advertas . 
sane sciendum locum hunc esse unum de XII . 
Vergilii sive per 
naturam obscuris , sive insolubilibus , sive emendandis , sive sic relictis , 
ut a nobis per historiae antiquae ignorantiam liquide non 
intellegantur . 
nequiquam non fruiturus . 
et est 'nequiquam aptat' , non 
'nequiquam fortibus' . 
galeam messapi non occisi Messapi abstulit galeam— 
nam dimicaturus est paulo post—sed invenit iacentem et sustulit . 
cristisque decoram bene praemittit dicens 'decoram' ; 
nam eius 
splendore prodente Euryalus capitur . 
denique Nisus hac ratione non 
proditur , cui habenti †inferiore galeam , habiliorem galeam Aletes 
permutavit . 
excedunt castris Rutulorum scilicet : nam supra dixit 
castra inimica petunt . 
urbe Latina non est contrarium illi loco , ubi ait 
saepsit se tectis rerumque reliquit habenas , quod modo 
a Latina urbe auxilia venire commemorat : intellegimus enim Latinum 
in principio discordiae et tumultus paululum se abstinuisse , 
postea tamen nec suorum copias nec propria denegasse consilia ; 
nam eum et coetui et foederibus interfuisse dicturus est . 
praemissi 
equites hos neque alio loco a Turno missos usquam dixit , nec prius de 
eis mentionem fecit : dubitatur ergo a quo sint vel quibus praemissi , 
vel cur praemissi , cum eos constet aliis iam in campo positis advenire . 
legio campis instructa moratur proprie ; 
nam legiones 
peditum sunt , turmae vero equitum . 
turno regi in omnibus bonis 'regis' dicitur inventum : nam 
quasi absurdum est , duobus positis , Turnum potius quam Latinum 
responsa dare . 
tercentum quia Romani equites primo trecenti fuerunt ; 
de singulis enim curiis deni dabantur , quas triginta fuisse diximus . 
an 'tercentum' ut oi(\ d' e)nne/a pa/ntes a)ne/stan. scvtati 
omnes armati : a parte totum : non clipeati ; 
nam clipei peditum 
sunt , scuta equitum . 
volscente magistro proprie : nam magister 
equitum dicitur more Romano qui dictatori adiungi solet . 
muro Troianorum . 
murosque subibant Troianorum . 
et 
est locutio de Cicerone poterisne eius †oratione subire ? 
laevo flectentis limite respiciens situm regionis locutus 
est . 
sublustri noctis in umbra sublustris nox est habens 
aliquid lucis : Horatius nocte sublustri nihil astra praeter 
vidit et undas . 
inmemorem amentem , ut instamus tamen inmemores : 
vel incuriosum , vel incautum. radiis lunaribus intellegendum . 
havd temere particula haec modo 'non sine causa' significat , 
alias 'fortuito' , alias 'male' , alias 'inprovide' , alias 'passim' , 
ut temere inter lora iacentes , alias 'facile' : Plautus rapidus 
fluvius est hic , non hac temere transiri potest (Bac . 
85) : quae pro 
loco accipiuntur et intelleguntur . 
adverbium sane qualitatis relatum est . 
nihil illi tendere contra hoc est 'nihil contra responderunt' : 
nam 'tendo contra sermonem tuum' est 'respondeo tibi' , 
'tendo contra iter tuum' est 'occurro tibi' : ergo 'nihil contra tendebant' , 
id est nihil respondebant e contra . 
ad divortia viae in diversa tendentes , hoc est ad diverticula 
viae militaris : Terentius ubi ad ipsum veni diverticulum . 
diverticula autem sunt semitae transversae , quae sunt a latere viae 
militaris . 
aditum coronant melior est lectio 'abitum' , quam 'aditum' : 
cingunt enim silvam , ne abeant , non , ne adire possint . 
ducebat semita legitur et 'lucebat' : quod si est , 'rara' 
pro 'raro' accipiendum , ut sit 'raro lucebat' , herbis scilicet in aliquibus 
locis intervenientibus : si 'ducebat' , intellegimus inter calles 
pecorum raram fuisse semitam , hoc est hominum viam . 
et non 
ostendit quo ducebat : sed intellegamus euntes . 
evryalum inpediunt 'inpedio te' dicimus per accusativum , 
et casus mutari non potest , nisi deseras verbum , ut dicas 
'inpedimento mihi es' . 
sciendum sane multas conferri in Euryalum 
excusationes . 
regione viarum regionem hic rectum iter dixit , ab eo 
quod regat tramitem . 
nisus abit bene meminit velocitatis , quam ei in quinto 
dedit , ut primus abit longeque ante omnia corpora 
Nisus emicat . 
inprudens scilicet remanentis Euryali : aut 'inprudens' 
se evasisse ; 
alii 'inprudens' valde prudens accipiunt . 
Albae de nomine vel porcae , vel civitatis , vel regis 
Albani , cui successit Procas . 
infelix qua te regione reliqui se infelicem dicit qui 
dolet , non illum propter quem dolet . 
iter omne revolvens fallacis silvae Urbanus huc 
usque verba Nisi vult esse , alii poetae dant 'rursus perplexum iter 
omne revolvens fallacis silvae' , ut Nisus usque 'quave sequar' dixisse 
videatur . 
observata id est observans . 
silentibus pro 'ipse silens' : 
aut 'silentibus' , ut cum tacet omnis ager . 
signa sequentum militarem sonum dicit , qui varius est : 
nam interdum canit , ut insequantur eos qui fugiunt , interdum receptui . 
nec longum in medio tempus inter auditum sonum et 
visum Euryalum . 
et est eclipsis . 
fravde loci et noctis 'fraude loci' difficultate loci , 'noctis' 
pro tenebris et obscuritate fraudem appellat . 
quidam 'noctis subito turbante 
tumultu' legunt , ut sit 'noctis tumultu' nocturno . 
tumultum explorantium 
dicit . 
oppressum rapit hoc est 'quem iam manus omnis rapit' ; 
nam male quidam 'videt rapi' accipiunt : quod si admiseris , vacat 
'quem iam manus omnis' . 
quid faciat mire adfectum suum poeta interposuit . 
in hostes quidam 'in enses' legunt et melius hoc putant , 
quam in hostes . 
pulchram properet per vulnera mortem aut deest 
'adire' , aut deest 'ad' , ut sit 'ad mortem properet' : aut certe antique 
'properet mortem' , ut Plautus properate prandium (Men . 
628) , Ennius festivum 
festinant diem . 
'pulchram mortem' : gloriosum enim est pro 
amico perire . 
et 'pulchram' ex persona poetae dictum est : vel certe 
'pulchram' ad eum , qui hoc putat . 
ocius pro 'ociter' . 
tu praesens nostro succurre labori non dicit 'quae 
praesens es' sed 'praesens succurre' , id est ilico , statim . 
et consuetudinis 
eius est , ut de vicino et proximo ducat opportunas invocationes : 
'Faune , precor , miserere' inquit : et nymphas 
venerabar agrestes Gradivumque patrem Geticis qui 
praesidet arvis . 
et in repetitione 'tu dea , tu praesens' maior emphasis 
videtur . 
si qua 'qua' vacat et hic et in sequenti . 
suspendive tholo tholus proprie est veluti scutum breve , 
quod in medio tecto est , in quo trabes coeunt : ad quod dona 
suspendi consueverant . 
quae tam diu dona dici poterant , quam diu 
non profana fierent , sicut in libris sacrorum refertur. bene autem 
venatorem inducit numen invocare silvarum . 
alii tholum aedium 
sacrarum dicunt genus fabricae , ut Vestae et Panthei est . 
alii tectum 
sine parietibus columnis subnixum . 
aedes autem rotundas tribus diis 
dicunt fieri debere , Vestae , Dianae , vel Herculi vel Mercurio . 
turbare globum sana petitio : nam quia tot vincere inpossibile 
fuerat , petit ut saltem eos perturbet telorum beneficio . 
rege tela per avras per noctem , in qua sine auxilio numinis 
recti iactus esse non possunt . 
ferrum conicit . 
hasta de ferro ad hastam transiit . 
'conicit' pro 'coicit' : nam 'conicit' antiquum est . 
adversi in tergum sulmonis ibique frangitur 'tergum' 
pro 'tergus' dixit—Sallustius tergis vinciebant pro 'tergoribus'— , 
ut intellegamus hastam in scutum venisse et illic esse 
conlisam—ut 'frangitur' sit 'conliditur'—fissoque scuti ligno etiam 
praecordia penetrasse : aliter non procedit ; 
nam si hastam re vera 
fractam accipiamus , ratione caret quod dicit 'fisso transit praecordia 
ligno' . 
alii re vera in tergum volunt esse percussum : quod 
falsum est ; 
nam quo modo ante fissum lignum est et sic praecordia 
penetrata ? 
sciendum tamen locum hunc unum esse de his quos 
insolubiles diximus supra . 
ligno quidam humiliter dictum accipiunt . 
hoc acrior idem quod latuerat et quod ei primus prospere 
cesserat iactus . 
telum librabat ab avre gestus iaculantis exprimitur : 
duobus autem generibus manualia tela mittuntur ; aut enim ab aure , 
aut a latere tela iaciuntur . 
per tempus utrumque congrue dicit telum per tempus 
utrumque transisse ; 
ait enim 'diversi circumspiciunt' , hoc est 'huc 
et illuc ora circumferunt' , per quam oportunitatem potuit telum 
tempus utrumque transire . 
Asper tamen dicit : 'per tempus utrumque' , 
hoc est 'inter tempus utrumque' , ut e contra hunc 
inter fluvio Tiberinus amoeno , id est 'per hunc' . 
quod si est , 
intellegamus in fronte esse vulneratum . 
tepefacta cerebro alibi et fixo ferrum in 
pulmone tepescit . 
interea donec ille invenitur . 
calido mihi sanguine poenas 
Ennius in primo nam mi calido dabis sanguine poenas . 
persolves amborum aut occisorum , aut tuas et Nisi : 
nam duos eos fuisse novit , supra enim ait 'state viri' . 
amplius de cetero , posthac : interdum et quantitatem significat , 
ut Terentius quod tibi mea ars efficere hoc possit amplius . 
tantum potvit hoc quamvis ad animum Nisi pertineat , tamen sympathiam 
etiam poeta ex sua persona fecit . 
me me subaudis 'interficite' : et est interrupta elocutio 
dolore turbati . 
nec potvit validior argumentatio ex inpossibilitate , ut 
quid Troes potuere ? item non ea vis animo , 
nec tanta superbia victis . 
tantum infelicem nimium dilexit amicum contra illud : 
cur ergo venit ? 
dicit : tantum amicum dilexit , ut , cum nihil posset , 
tamen veniret . 
volvitur evryalus leto aut septimus est , aut dativus ; 
sed si dativus fuerit , figuratum est , id est 'in letum' , ut 
it clamor caelo . 
purpureus veluti cum flos succisus aratro habetur 
ratio comparationis : videtur enim Euryalo Hyacinthum comparare , 
qui pulcherrimus fuit et post mortem conversus in florem est . 
langvescit moriens duplex similitudo et pulchritudinis et gestus . 
lassove papavera collo demisere caput Homeri est 
et comparatio et figura ; 
nam et ille sic ait , ut multorum unum 
diceret caput . 
solumque per omnes an per obstantes , an protegentes ? 
volscentem petit appetit : petitiones enim proprie dicimus 
impetus gladiatorum , unde Cicero quot ego tuas petitiones 
ita coniectas , ut vitari nullo modo possent , parva quadam 
declinatione et , ut aiunt , corpore effugi . 
moratur perseverat . 
proturbant modo confodiunt , unde paulo post 'confossus' . 
non setius non segnius , quamquam vulneratus . 
in ore condidit adverso archaismos est , ut supra 
pectore in adverso totum cui comminus ensem condidit . 
placidaque ibi demum morte quievit aut proprium est 
mortis epitheton : aut ex affectu pereuntis dictum est , qui cum amico 
moriebatur . 
fortunati ambo prosphonesis est . 
mire horum mortem non 
luctu aut misericordia , sed felicitatis testimonio prosequitur. si quid 
mea carmina possunt verecunde . 
domus familia . 
capitoli inmobile saxum accolet in 
urbe Roma Iovis templum non fuit . 
quod cum iam devotum a Prisco 
Tarquinio vellet Superbus Tarquinius aedificare , coepit auguriis 
captare qui mons huic templo esset aptissimus . 
et cum in omnibus 
Tarpeius esset inventus , in quo erant multa diversorum numinum 
sacella , actum est , ut exinde ad alia templa numina evocarentur 
sacrificiis , quo posset libere et sine piaculo templum Iovis exaedificare . 
cumque omnes dii libenter migrassent , Terminus solus , hoc 
est limitum deus , discedere noluit , sed illic remansit . 
tunc de hoc 
ipso sacrificatum est et deprehensum , quod Terminus cum Iove 
remanens aeternum urbi imperium cum religione significaret ; 
unde 
in Capitolio prona pars tecti patet , quae lapidem ipsum Termini 
spectat ; 
nam Termino non nisi sub divo sacrificabatur . 
hinc ergo 
nunc dixit 'Capitolii inmobile saxum accolet' , quia Terminus non 
est revulsus de loco . 
praeda rutvli spoliisque potiti non solum suis armis 
eos exuerunt , sed etiam illa praeda , quae Rutulis fuerat ante detracta . 
nec minor in castris luctus decens repetitio . 
serranoque numaque decima antapodosis , quae fit quotiens 
commemorantur ea quae non sunt ante praedicta : neque Numam 
induxit occisum . 
tepidaque recentem caede locum hypallage est , tepidum 
locum recenti caede ; 
unde multi legunt 'tepidumque recenti 
caede locum' . 
spumantes sanguine rivos spumas tunc habet sanguis 
cum effunditur , nam postea conquiescit ; 
unde bene dixit 'spumantes 
rivos' , quia praemisit 'seminecesque viros' . 
et iam prima novo Lucretianum est . 
et bene descripturus 
caedes et bella morose diem oriri facit . 
iam rebus luce retectis supra et rebus 
nox abstulit atra colorem . 
cogit quisque svos scilicet comites ; 
nam plenum est 
'aeratasque acies' . 
acvunt rumoribus iras quia duo ausi sunt per eorum 
castra transire . 
evryali et nisi volunt non nulli clamorem esse militum ; 
sed melius hoc a poeta dictum accipimus—nam Rutuli eorum non 
noverant nomina—ut sit 'quin etiam capita Euryali et Nisi praefigunt 
in arrectis hastis et cum magno clamore comitantur' . 
murorum in parte sinistra aliud agens situm castrorum ostendit . 
praeterea et prooeconomia est , quia postea castris per fluvium 
Turnus evadit . 
cingitur amni 'amne' debuit dicere : numquam enim bene 
in 'i' exeunt nisi quae communis sunt generis , ut 'docilis' 'agilis' ; 
sed ideo ausus est ita ponere ablativum , quia , ut supra 
diximus , apud maiores hic et haec amnis dicebatur . 
tenent fossas tuentur , defendunt . 
nota nimis miseris hoc plus commovebantur : quoniam 
etiam abscisi vultus necdum agnitionis amiserant notas . 
pinnata quidam volunt ideo hic Famam pinnatam a poeta 
inductam , quia tumultum et res adversas nuntiet , ut illud tangere videretur , 
quod qui bellum nuntiaret pinnatas litteras diceretur adferre . 
subitus miserae potest pro 'subitus miserae' , vel pro 'subito 
miserae' ; 
ergo et genetivus potest esse . 
excussi manibus radii bene 'excussi' , quasi nescienti : 
melius , quam si diceret 'proiecti' . 
femineo vlulatu inpatienti , ut femineo praedae 
et spoliorum ardebat amore . 
prima petit ideo 'prima' , quia solent in extrema necessitate 
etiam mulieres muros ascendere , ut ipsae de muris 
matres . 
non illa virum non illa pericli unum pudoris 
est , aliud salutis . 
telorumque memor hanc inpatientiam matris Euryali illo loco 
poeta praemisit , cum eam Euryalus nec profectionem suam ad requirendum 
Aenean scire significat , et tantopere commendat Ascanio : nam 
et Nisus propter illam dicit nolle Euryalum sibi comitem iungere , 
quod sciret , si quid ei accidisset , intolerabiliter eam laturam . 
hunc talem . 
et est conquestio matris Euryali plena artis 
rhetoricae : nam paene omnes partes habet de misericordia commovenda 
a Cicerone in rhetoricis positas . 
hunc te aspicio a qualitate 
caedis . 
sera meae requies Euander mea sera et 
sola voluptas . 
et 'requies' hic pro solacio. potvisti linquere 
solam ab intercepto solacio . 
crudelis qui potuisti linquere solam , cum pius esses . 
sub tanta pericula 'sub' pro 'in' , ut namque sub ingenti 
lustrat dum singula templo . 
adfari extremis Anchises sic o sic positum 
adfati discedite corpus , Terentius quin igitur , dum licet , 
loquimini mecum , Antipho ? matri melius 'matri' , quam si 
dixisset 'mihi' . 
Latinis id est Latinorum . 
nec tua funera mater id est 'funerea' : nam apud 
maiores funeras dicebant eas ad quas funus pertinet , ut sororem , 
matrem : nam praeficae , ut et supra diximus , sunt planctus 
principes , non doloris . 
funeras autem dicebant quasi funereas , 
ad quas pertinet funus . 
vel derivavit veteres secutus , ut 'funeram' 
pro funesta diceret , ut homo 'scelerus' sicuti scelestus vel scelerosus 
dicebatur : Plautus in Pseudulo teritur sinapis scelera (Ps . 
817) , 
in eadem nunc iube venire Pseudulum , scelerum caput (Ps . 
1054) , 
id est scelestum . 
aut vulnera lavi Romana consuetudo fuit ut mortui lavarentur , 
ideoque hos qui hoc officium implebant , pollinctores appellatos 
dicunt , qui mortuis os polline oblinebant , ne livor appareret extincti . 
festina pro 'festinans' , nomen pro participio : vel a verbo 
derivatum , ut ab eo quod est 'festino' 'festinus' dicatur , ut hic 'festina' , 
quomodo superius 'funera' : Sallustius in secunda cohortes festinas 
composuerat : ut ipse ab eo quod 'propero' circumstant 
properi aurigae , ut sit nominativus 'hic properus' . 
et bene 'festina' , 
nam ait superius 'excussi manibus radii revolutaque pensa' . 
quo sequar id est inquiram . 
funus lacerum dilaniatum cadaver : nam 'funus' pro cadavere 
posuit . 
ergo ex posteriore intellegitur prius . 
hoc mihi de te 
hoc caput intuens ait . 
si qua est pietas si qua pietas in occidendo est , in me 
probetur . 
me primam absumite ferro unusquisque enim in propriae 
salutis desperatione credit universa etiam posse consumi , unde 
est quod modo dixit 'me primam' : quasi mortuo Euryalo omnes Troiani 
perituri essent . 
invisum hoc detrude caput sub tartara telo invisum 
quidem est hoc et odiosum caput , verum misericordiae genus est , 
si me etiam iratus interimas . 
invisum] deest 'tibi' . 
et si 'invisum' , 
quo modo 'miserere' ? 
quando aliter nequeo crudelem abrumpere vitam 
hinc traxit illum colorem Iuvenalis quod facinus dignum 
tam longo admiserit aevo ? 
torpent infractae antea infractae , nunc tamen torpent , 
ut Turnus ut infractos adverso Marte Latinos . 
infractae] naturaliter enim homines dolore ac miseratione franguntur . 
idaeus et actor ex nominibus personarum et fidem et dignitatem 
rei addit . 
lacrimantis ivli puero dat lacrimas , cui potest sine 
pudore ; 
viris fortibus tantum dolorem . 
sub tecta reponunt honorifice . 
quod autem dicit 'corripiunt' , 
non iniuriae est , sed celeritatis , id est raptim tollunt . 
at tuba terribilem sonitum hemistichium Ennii : nam 
sequentia iste mutavit . 
ille enim ad exprimendum tubae sonum ait 
taratantara dixit . 
et multa huius modi Vergilius cum aspera 
invenerit , mutat . 
bene tamen hic electis verbis imitatur sonum 
tubarum . 
increpvit et insonuit et segnitiam increpavit . 
volsci non mirum quia dicit Volscos , cum et Camilla de 
Volscis sit , ut Volsca de gente Camilla : namque 
pars aliqua Tusciae dat Turno auxilia , cum Tuscos dixerimus 
specialiter Aeneae favere . 
item e contra pars Venetiae auxilium 
praestat Aeneae , quam Turni fuisse superius diximus . 
testudine testudo est scutorum conexio , curvata in testudinis modum 
et similitudinem , cum a militibus aliqua civitas obsidetur , et fit ut 
murus eius subruatur . 
namque in armorum generibus milites sumunt 
ab animalibus nomina , ut 'aries' : Sallustius in modum ericii 
militaris . 
inventor autem testudinis Artemon Clazomenius fertur , idemque 
arietis repertor dicitur . 
scuta aerea gestare Curetes primi invenerunt . 
galea Thracicum tegmen est . 
thoraces Thorax quidam rex dicitur invenisse . 
Lycaon Arcas gladium longiore lamina produxisse narratur . 
Peleus primus machaeram dicitur invenisse . 
harpen , id est curvum 
gladium in modum falcis , a Perseo inventam multi dixerunt . 
fossas implere parant vertit ordinem : nam ante est ut 
impleatur fossa , tollantur valli , et sic testudine accedatur ad murum . 
quamquam possumus intellegere etiam ad fossas eos facta venisse 
testudine . 
proprie tamen 'fossas implere' , 'vallum vellere' : sic enim et 
historici . 
effundere contra proprie ; 
tela enim non iaciuntur in 
subiectos , sed funduntur . 
et dicendo 'omne genus telorum' ostendit 
telum vocari omne quod iacitur . 
adsveti longo m. d. b. docet usum in rebus omnibus 
plurimum posse . 
infesto volvebant pondere hoc est infesti ponderis . 
subter densa testudine hoc est sub testudine . 
nec iam sufficiunt diu iam non sustinent . 
rvuntque 
hic 'ruunt' pro deiciunt . 
armorumque resolvit tegmina hic ostendit armorum 
conexionem esse testudinem : Lucanus de testudine at 
postquam virtus incerta virorum perpetuam rupit defesso 
milite cratem singula continuis cesserunt ictibus arma . 
etruscam pinum hoc est ipse Etruscus . 
'quassabat' autem 
et 'infert' mutatio temporum , ut Tydides multa vastabat 
caede cruentus ardentesque avertit equos in castra . 
vos o calliope precor syllepsis per numeros ; 
erat enim 
rectum 'vos musae , aut te , Calliope' . 
adspirate favete , ut 
adspirat primo Fortuna labori . 
oras evolvite belli hoc est ingentis belli narrate non 
tantum initia , sed etiam extrema bellorum : nam orae sunt extremitates . 
est autem Ennianum qui potis ingentis oras evolvere belli . 
turris erat turris huius modi esse ad munitionem civitatum 
et in secundo legimus ; 
sed hae plerumque mobiles sunt , 
plerumque fixae : fixae , ut in secundo turris ac tecta domorum , 
mobiles , ut in duodecimo meminit subdideratque 
rotas pontesque instraverat altos . 
pontibus pro tabulatis . 
oportuna loco pro 'oportuno' , scilicet circa portas . 
opum vi potest et hypallage esse , ut sit 'ope virium' . 
certabant zeugma : potest et ad Latinos et ad Troianos referri . 
cavas patulas . 
densi pro 'tela densa' . 
flammam adfixit adfectate : debuit enim dicere , adfixit 
aut facem aut malleolum , non flammam . 
quae plurima vento 
gliscens et magna facta per ventum . 
haesit adesis non iam 'adesis' , sed quos exedit adhaerendo , 
id est haesitans adedit vel adesos reddidit . 
malorum velle fugam honestissima elocutio . 
peste incendio , ut et toto descendit corpore 
pestis . 
unus subaudis 'et alter' : nam non procedit 'unus Helenor 
et Lycus elapsi' . 
elapsi scilicet non mortem , sed turris ruinam . 
maeonio regi aut proprium patris nomen est , aut cognominem 
eum filio intellegamus , quia , ut supra diximus , cum 
filii vel patris nomen praemittitur et aliud tacetur , cognomines eos 
esse intellegimus . 
furtim sustulerat e stupro educaverat : hinc 
est et dulcia furta . 
vetitisque ad Troiam miserat armis secundum Donatum 
'vetitis fato' , quia stare Troia diutius vetabatur ; sed melius lege 
militari intellegimus , quia servi a militia prohibebantur : unde in 
Deiotariana purgat hoc Cicero , cum fuisset obiectum inter 
equites quos Deiotarus miserat Caesari , unum servum fuisse : Vergilium 
autem novimus trahere aliqua de historia . 
servos sane numquam 
militasse constat nisi servitute deposita , excepto Hannibalis 
tempore , cum post Cannense proelium in tanta necessitate fuit urbs 
Roma , ut ne liberandorum quidem servorum daretur facultas . 
ense nudo id est stricto . 
'ense levis' <levis> 
armaturae 
est ; 
'nudo' autem stricto vel sine vagina. parmaque inglorius 
Alba quasi tiro , ut diximus supra , quia picta arma iam 
probati in bellis habebant . 
ut fera quidam pardum significari volunt . 
longe melior lycus ergo et Helenor bonus . 
inter 
'per' , ut hunc inter fluvio Tiberinus amoeno . 
prendere saxa manu quia tunc alti non erant muri , sed 
ad impetum tantum repellendum , ut etiam Sallustius ostendit , ubi 
Sertorium umeris sublatum per muros ascendisse commemorat . 
cursu teloque secutus nimiam eius ostendit celeritatem , 
qui potuit telum missum consequi : nam hoc dicit , cum praemisso 
telo ad hostem venit : Statius et emissum cursu conprendere 
telum . 
revellit in verbo 'vello' facit in participio 'vulsus' . 
qualis ubi aut leporem pro 'qualiter' . 
pedibus iovis armiger uncis quia dicitur aquila in bello 
Gigantum Iovi arma ministrasse . 
quod tamen fingitur : nam , ut 
supra diximus , Iuppiter et Saturnus reges fuerunt . 
sed 
Iuppiter dum cum patre Saturno haberet de agris contentionem , 
ortum bellum est . 
ad quod egrediens Iuppiter aquilae vidit augurium . 
cuius cum vicisset auspicio , fictum est quod ei pugnanti tela 
ministraverit : unde etiam a felici augurio natum est , ut aquilae 
militum signa comitentur . 
quaesitum qui requiritur : nam praesens a passivo non 
habuit . 
et est hysteroproteron ; 
nam post raptum requiritur : vel 
'quaesitum' requirendum , poqhto/n . 
multis baLatibus id est cum 
multis balatibus . 
martius lupus aut cruentus , aut Marti dedicatus . 
aggere complent agger est cuiuslibet rei coacervatio , 
unde fossae aut valles possunt repleri . 
subaudiendum tamen 'alii' . 
ingenti fragmine montis supra dicti saxi exaggeratio est . 
lucetium solum hoc nomen est , quod dictum a Vergilio 
in nullo alio reperitur auctore . 
sane lingua Osca Lucetius est Iuppiter , 
dictus a luce , quam praestare hominibus dicitur . 
ipse est 
nostra lingua Diespiter , id est diei pater : Horatius namque Diespiter 
plerumque per purum . 
hic iaculo bonus nescias de quo dixerit . 
cAenea turnus turnus ityn ut ait Lucilius bonum 
schema est , quotiens sensus variatur in iteratione verborum , 
et in fine positus sequentis sit exordium , qui appellatur 
climax . 
pro turribus aut pro defensione turrium : aut sic magni , 
ut turres putares . 
hasta themillae Themillas Themillae , ut Aeneas Aeneae . 
'levis' autem 'hasta' pro 'leviter veniens' : unde et 'strinxerat' dixit , 
id est paululum vulneraverat , ut tandem etiam magno 
strinxit de corpore Turni . 
demens qui scutum quo se tuebatur , abiecit . 
alis pennis . 
laevo adfixa est lateri ostendit vulneris locum , quem 
ante suppresserat . 
sic in quarto infixum stridit sub pectore 
vulnus . 
spiramenta animae definitio pulmonum . 
pictus acu chlamydem hoc est habens chlamydem Phrygiam , 
ut et Phrygiam Ascanio chlamydem . 
et est 
figuratum 'pictus chlamydem'. ferrugine clarus hibera ferrugo 
coloris genus est , qui vicinus est purpurae subnigrae . 
'Hibera' 
autem modo non Hispana , sed Pontica : nam Hiberia pars Ponti 
est inter Persidem et Armeniam , ubi optime colores diversi tinguntur , 
ut ostendit Horatius dicens herbasque quas Iolcos atque Hiberia 
mittit , venenorum ferax . 
genitor quem miserat arcens ordo est 'stabat Arcentis 
filius Arcens in armis egregiis' : nam non congruit ut huius filii 
praetermisso nomine , bis fiat patris commemoratio . 
symaethia circum flumina Symaethos fluvius est Siciliae , 
a rege Symaetho dictus , haud longe ab urbe Catinensi , circa quem 
sunt Palici dei , quorum talis est fabula : Aetnam nympham , vel , ut 
quidam volunt , Thaliam , Iuppiter cum vitiasset et fecisset gravidam , 
timens Iunonem , secundum alios ipsam puellam terrae commendavit , 
et illic enixa est : secundum alios partum eius . 
postea cum de terra 
erupissent duo pueri , Palici dicti sunt , quasi iterum venientes : nam 
pa/lin i(/kein est iterum venire . 
hi primo humanis hostiis placabantur , 
postea quibusdam sacris mitigati sunt et eorum inmutata sacrificia . 
ideo ergo 'placabilis ara' , quia mitigata sunt eorum numina . 
Palicos nauticos deos Varro appellat . 
alii dicunt Iovem hunc Palicum 
propter Iunonis iracundiam in aquilam commutasse . 
alii Vulcani et 
Aetnae filium tradunt . 
sed incertum ex qua recondita historia Arcentem 
istum induxerit : neque enim sine ratione vel lucus Martis appositus 
est . 
et quid homo Siculus in hoc bello facit , quem nusquam supra 
cum Aenea dicit ad Italiam pervenisse ? 
liquefacto tempora plumbo diffidit plumbum enim 
iactum nimio rotatu et aeris calore dissolvitur : Statius et arsuras 
caeli per inania glandes . 
porrectum extendit harena intellegimus eum cecidisse 
trans murum . 
dicendo autem 'multa' ostendit corporis proceritatem . 
tum primum bello hoc loco puerum ideo poeta fecit armari , 
quia legit in historia pueros de bellis gloriam reportasse : filium Marci 
Drusi annorum sedecim ; 
Crispini filium Crispinum in Corsica , cum 
fugeret exercitus Spurii Carvilii consulis , bellum restituisse ; 
apud Soram 
bello Italico ab Herennio puerum in aciem eductum , a quo hostem 
occisum spoliatumque ; 
Lucii Tarquinii filium , quem ob hoc pater aurea 
bulla praetextaque donavit . 
minorem germanam quia maior nympha fuerat , Iovis 
voluntate . 
digna atque indigna relatu 'indigna' , id est turpia et 
obscena , ut dici solet 'fanda et nefanda' . 
novo regno aut nova regii generis adfinitate : aut quia 
etiam ipsi per regis filiam portio debebatur imperii : aut partem regni 
a Turno acceperat . 
ingentem sese clamore ferebat non erat ingens , sed 
se esse clamitabat ingentem . 
iterum denuo : nam iam tertio obsidentur , et 'iterum' 
non nisi de duobus dicimus . 
bis capti phryges semel ab Hercule , post a Graecis . 
alii tradunt semel a Graecis et nunc a Latinis : hoc et magis aptum 
esse Numani personae , ut se vicisse existimet , qui tam iactans et petulans 
inducatur. morti praetendere muros emphasis est ; 
'morti' 
enim pro 'bello' posuit : sic supra leti discrimina parva . 
morti p. m.] cum potuerit 'hosti' dicere : scilicet ut nihil Troianis 
reliquum sit , quam perire . 
nostra conubia aut quasi Turni cognatus loquitur : aut 
invidiose retorquet 'nostra conubia' , et vult causam omnium esse 
communem . 
Italiam ad Italiam . 
non hic atridae exaggeratio vituperationis : nam non 
tantum se Troianis , sed etiam eorum victoribus praefert . 
potest et 
'Atridae' intellegi , quorum coniuges aut deserunt maritos , aut interimunt 
revertentes. fandi fictor vlixes aut fallax , aut logodai/dalos , 
id est qui dolum celat sermonis ornatu . 
durum a stirpe genus Italiae disciplina et vita laudatur : 
quam et Cato in originibus et Varro in gente populi Romani commemorat . 
gelv duramus et undis undis gelidis : et est e(\n dia\ duoi=n , 
ut hamis auroque trilicem : nam nemo quod plus est 
prius dicit ; 
si enim duo essent , ante aquam diceret , sic gelu . 
venatu pro 'venatui' , ut 'curru' pro 'currui' : ablativus 
dubius , vel pro dativo . 
pueri bene venationem pueris dedit , opus rusticum 
iam iuvenibus. silvasque fatigant ipsi fatigantur in silvis : 
aut pro feris silvas posuit , in quibus sunt ferae . 
flectere ludus equos aliorum labor nostrae pueritiae 
ludus est . 
'flectere' autem verbo antiquo usus est : nam equites apud 
veteres flexuntae vocabantur , sicut ait Varro rerum humanarum . 
sane 
poeta meminit sui , nam ait superius ante urbem pueri 
et primaevo flore iuventus exercentur equis . 
at patiens operum parvoque adsveta ivventus hoc 
et in georgicis laudat : nam magnae virtutis est in nimio 
labore parvis esse contentum . 
terram domat bene bellico usus est verbo : et ne a re 
militari discederet , non dixit 'terras colimus' , sed 'domamus' , ac si 
diceret , cum hostes desunt , terras ferro domamus . 
quatit oppida 
bello oppidum quidam a vico castelloque magnitudine secernunt : alii 
locum muro fossave aliave qua munitione conclusum : alii locum aedificiis 
constitutum , ubi fanum comitium forum et murus sit : alii oppidum 
dici ab oppositione murorum ; 
vel quod hominibus locus esset oppletus ; 
vel quod opes illo munitionis gratia congestae sunt . 
ivvencum terga fatigamus hasta agriculturam sine 
officio belli non gerimus . 
est autem cacosyntheton et homoeoteleuton : 
nam †sit ita 'versa hasta iuvencorum terga fatigamus' , id est 
caedendo urgemus . 
sera senectus in aliis 'tarda senectus' . 
debilitat vires animi bene 'animi' , quia non est ausus 
corporis dicere : nec enim potest fieri , ut quamvis robustus senex 
vires habeat prioris aetatis et suae conparetur adulescentiae . 
nunc 
ergo licet dicat fortes esse etiam senes , bona tamen usus est temperatione , 
ut diceret nihil animorum vigori derogare temporis 
vetustatem . 
canitiem galea premimus id est semper militamus . 
vobis picta croco vituperatio Troianorum , in qua utitur 
argumentis , quae in rhetoricis commemorat Cicero , a gente , ab 
habitu , a gestu , ab animo . 
et sunt molliores versus , apti ad carpendam 
mollitiem . 
sane vestes acu pictas coloribus Phryges primi invenerunt : 
nam ideo et artifices talium vestium phrygiones appellati sunt . 
fulgenti murice purpura . 
hanc autem vitio et dedecori apud 
maiores fuisse constat : Iuvenalis peregrina ignotaque 
nobis ad scelus atque nefas quaecumque est , purpura 
ducit . 
desidiae cordi vobis sunt : et est ab animo argumentum . 
choreis servavit hoc loco naturam syllabae , quam in sexto 
metri causa corripuit , ut pars pedibus plaudunt choreas et 
carmina dicunt . 
et tunicae manicas tunicae vestrae habent manicas , 
quod etiam Cicero vituperat , dicens manicatis et talaribus tunicis : 
nam colobiis utebantur antiqui . 
sane 'habent' bis audiendum . 
et habent redimicula mitrae illud dicturus fuerat , habetis in 
pilleis redimicula : quod convertit in vituperationem maiorem , dicens 
'religatas habetis mitras' . 
nam pillea virorum sunt , mitrae feminarum , 
quas calauticas dicunt . 
mitra autem proprie Lydorum fuit , 
ut Maeonia mentum mitra : quem habitum imitati sunt 
Troiani . 
alii mitras meretricum esse voluerunt , quod hic tamquam 
effeminatis obicitur . 
o vere phrygiae ipsos vituperaverat 'Phryges' , nunc ad 
maiorem iniuriam Phrygias , non Phryges dicit . 
alta dindyma 
montes matris deum . 
'ite' autem 'per alta' sic dixit , quasi currite 
per Dindyma et ducite choros per Dindyma . 
nec sufficit Numano 
loqui iniuriam Troianorum , nisi etiam sacris numinum contumeliam 
faciat . 
sed hoc iam quasi moriturus loquitur : hoc est enim 'digna atque 
indigna relatu vociferans' , ut 'digna' sint quae de suorum virtute dixit , 
'indigna' quae impia et in deos ausus est . 
biforem dat tibia cantum bisonum , inparem . 
et servavit 
eis tibiarum suarum , id est Phrygiarum , naturam . 
nam tibiae 
aut Serranae dicuntur , quae sunt pares et aequales habent cavernas : 
aut Phrygiae , quae et inpares sunt et inaequales habent cavernas . 
ergo 'biforem' dissonum , dissimilem ; 
non enim sunt pari modulatione 
conpositae : ut enim ait Varro tibia Phrygia dextra unum 
foramen habet , sinistra duo , quorum unum acutum sonum 
habet , alterum gravem . 
buxusque vocat berecyntia a monte Berecynto dicta . 
dicitur autem et 'haec buxus' et 'hoc buxum' , ut et torno rasile 
buxum : unde superfluo quidam arborem generis feminini esse volunt , 
cum hoc loco etiam de ligno generis feminini habeamus exemplum . 
et cedite ferro aut ferrum relinquite , et est iteratio : 
aut 'caedite ferro' , id est cum viri non sitis , abscidite partem virorum . 
iactantem de suorum gloria . 
dira canentem ad iniuriam 
Troianorum . 
nervoque equino quia in arcubus nervi equini solent esse : 
Accius Philocteta tendens nervo equino concita tela . 
ante iovem supplex per vota precatus atqui Apollinem 
debuit invocare iaculaturus sagittas ; 
sed dicimus ideo Iovem 
invocatum , quia omne initium et incrementum Iovi debetur , ut ab 
Iove principium musae . 
unde nunc Ascanius non quid faciat , 
cogitat , sed quod primum faciat : inde invocat Iovem . 
ivppiter omnipotens hoc epitheton interdum ad gloriam 
numinis ponitur , interdum ad causam dicentis . 
namque hoc loco 
dicendo 'omnipotens' ostendit eum etiam his qui per se minus valent , 
praestare posse virtutem . 
ipse tibi bene 'ipse' , quia adhuc pro Ascanio pater solebat 
sacrificare : nam ideo et 'sollemnia' ait , quae fieri solerent , ut se ostenderet , 
si victoria et pax esset secuta , etiam illius officii capacem esse . 
feram sollemnia dona 'feram' de iuvenco non dicimus , sed 
'adducam' . 
intellegimus ergo alia dona eum ferre promisisse : singulis 
enim numinibus certa sunt dona quae offeruntur : inde est 
strueremque suis altaria donis , id est congruis . 
statvam ante aras aptam se daturum victimam ostendit : 
alibi et ductus cornu stabit sacer hircus ad aram . 
quotiens 
enim victima reluctabatur , ostendebat se inprobari : Lucanus 
discussa fugit ab ara taurus . 
'iuvencum' autem secundum 
Romanas caerimonias dixit : nam Iovi de tauro non immolabatur , 
ut etiam in tertio diximus , nisi cum triumphi nomine 
suovetaurium fiebat : quod tamen ideo admissum est , quia non tantum 
Iovi , sed et aliis diis qui bello praesunt , sacrificatur . 
avrata 
fronte ita enim victimae ornari consueverant . 
candentem candidum : Iuvenalis duc in Capitolia 
magnum cretatumque bovem . 
caput cum matre ferentem 
aequalem matri , nondum patri : Iuvenalis quem 
iam pudet ubera matris ducere , qui vexat nascenti robora 
cornu . 
de parte serena ut non causae sit , sed augurii , et 
auspicii vis ostenderetur : solent enim tonitrua per tempestatem inferri . 
intonvit laevum prosperum : ut enim etiam supra 
diximus , quae sinistra nobis videntur , intuentibus caelum , 
illic dextra sunt : non quod sinistra bona sunt , sed quod dextra 
caeli nobis sinistra sunt . 
sonat una fatifer arcus simul atque 
cognovit augurium . 
et fugit melius 'effugit' legitur . 
et figura est 'horrendum 
effugit' . 
perque caput remuli venit figmenta haec vulnerum 
plerumque non sine ratione ponunt poetae : nam modo hunc ideo 
in capite dicit esse percussum , quia eum supra vaniloquum introduxerat 
et superbum : quod vitio capitis evenit : Horatius attollens 
vacuum plus nimio gloria verticem . 
sic Homerus Thersiten 
a tergo vulneratum dicit usque ad praecordia—nam ait meta/frena 
—quia eum stultum induxerat . 
item de Achille dicit po/das w)ku\s 
*)axilleu/s , quem legimus in talo esse vulneratum . 
vel ideo 'per caput 
et cava tempora' , ut divinitus misso telo nulla pars alia corporis , sed 
caput vulneraretur , scilicet ut hominis , qui infanda et impia de religionibus 
dixerat , sacrilegium capite expiaretur . 
virtutem inlude 'inludo tibi' et 'insulto tibi' dicimus : 
nam 'inludo te' figuratum est , ut hoc loco , item 'insulto te' : Sallustius 
multos a pueritia bonos insultaverat . 
haec rutvlis pro 'talia' : vitavit pronomen . 
hoc tantum ascanius et dixit et fecit . 
animosque ad s. t. aut suos , aut Ascanii , per favorem . 
acies urbemque syllepsis . 
nube sedens sicut solent numina : Iuno nec 
tu me aeria solam nunc sede videres digna indigna pati . 
victorem bene ei qui unum occiderat , addidit dignitatem . 
adfatvr 
ivlum non ita , ut Iulus audiret . 
macte magis aucte , adfecte gloria . 
et est sermo tractus 
a sacris : quotiens enim aut tus aut vinum super victimam fundebatur , 
dicebant 'mactus est taurus vino vel ture' , hoc est cumulata 
est hostia et magis aucta . 
'macte' ergo pro 'mactus esto' , vocativum 
pro nominativo posuit , ut Persius stemmate quod Tusco 
ramum millesime ducis censoremve tuum vel quod trabeate 
salutas pro 'millesimus' et 'trabeatus' , et Vergilius vicinosque 
ignare paras invadere portus pro 'ignarus' , et alibi 
quos Amasene pater pro 'Amasenus' : sic ergo et 'macte' pro 
'mactus' . 
quod autem 'esto' non addidit , ab antiquitate descivit ; 
nam 
veteres 'macte esto' dicebant . 
sed hoc secutus suam consuetudinem fecit : 
nam et alibi dives inaccessos ubi Solis filia lucos et 
iterum dives quae munera Dido praetermisit cuius rei 
dives , cum veteres 'dives illius rei' dicerent , quod ipse alibi dives opum 
variarum et dives pictai vestis et auri . 
item cum veteres 
natalem diem vel locum vel tempus dicerent , ut Horatius natalemque 
mares Delon Apollinis et Plautus in Pseudolo 
natalem hunc mihi diem scitis esse (Ps . 
179) , Vergilius his omissis dixit 
Phyllida mitte mihi , meus est natalis , Iolla . 
ergo et hic ita 
subtraxit ; 
nam integrum est 'macte esto nova virtute puer' . 
'mactus' 
autem apud veteres etiam 'mactatus' dicebatur , ut Ennius Livius inde 
redit magno mactatus triumpho . 
et Lucilius lib . 
V. macte , inquam , 
virtute simulque his versibus esto , et in pontificalibus 
sacrificantes dicebant deo macte hoc vino inferio esto. nova 
virtvte aut magna et mira , ut Pollio et ipse facit nova carmina : 
aut re vera 'nova' , id est rudi , quantum ad bellum . 
dis genite propter Venerem . 
geniture deos propter 
Iulium Caesarem et Augustum . 
ivre merito . 
gente sub assaraci sub gente Romana : Assaracus enim 
pater est Capyos , avus Anchisae . 
fato ventura magna : haec 
enim bella sunt gravia , quae fatali ratione contingunt , ut Troiana 
et Thebana . 
resident sedabuntur , ut tempestatem residere dicimus . 
nec te Troia capit vel maior es , quam patria , vel maior 
es meritis , quam civitas in qua nunc es : Lucanus de Caesare 
plus patria potuisse sua . 
spirantes vitales , quibus spiramus et vivimus . 
petit notandum 'petit' sine insidiis dictum . 
antiquum in buten hic Butes semel hic nominatur , ut in V . 
Nautes . 
fidusque ad limina custos aedituus fuit : quod , ut supra 
diximus , in ingenti honore apud maiores fuit . 
illic enim 
et epulabantur et deos colebant ; 
census etiam omnis illic servabatur : 
quod et Plautus docet in Asinaria , in qua inducit Sauriam , servum 
atriensem , in tota familia plurimum posse . 
'ad limina' sane figuratum . 
saeva sonoribus arma strepitu terribilia . 
et utrum saeva 
arma quae habent sonorem , ut aurea bullis cingula , an 
etiam sonoribus saeva ? 
ardentem desiderio dimicandi : unde 'animosque 
ad sidera tollunt' melius Ascanii intellegimus , sicut Statius de Menoeceo 
et laudibus inplet honestis . 
aenide patronymicon hoc non venit ab eo , quod est 'hic 
Aeneas' : nam 'hic Aeneades' et 'o Aeneade' faceret . 
primam hanc tibi magnus apollo dicendo 'primam 
hanc' pollicetur et aliam . 
concedere autem se ideo dixit , quia 
sagittarum deus est : et licet eum Iuppiter iuverit , Apollo tamen 
sibi suum officium vindicat , quod dicit se concessisse , quia non 
prohibuit . 
ea enim quae ab aliis numinibus poscimus , tunc inplentur , 
si non adversantur numina quorum propria sunt quae poscimus : 
unde et in quarto Iuno ait adero et , tua si mihi certa 
voluntas , hoc est , quod in me est , iungam eos : restat ut et tu 
tuum inpleri velis officium . 
paribus non invidet armis pari gloriae : nam ut Apollo 
puer occiso Pythone ultus est matris iniuriam , sic Ascanius occiso 
Numano Troianorum castra iniuriasque defendit . 
'paribus' ergo 
'armis' , id est similibus , non peritia , sed genere victoriae . 
cetera deinceps : et est adverbium . 
cetera] id est in 
ceterum : est autem Ennianum cetera quos peperisti ne cures . 
orsus modo locutus , id est pro eo qui desierit : alias coepit , quod 
magis est proprium , ut sic Venus , et Veneris contra 
sic filius orsus . 
medio sermone ideo 'medio' , quia non respondit Ascanius . 
sermo est enim duorum vel plurium oratio . 
fuga abscessu . 
et more suo abeuntes deos inducit agnosci . 
pharetramque f. s. sonantem quia dixit supra et saeva 
sonoribus arma . 
dictis propter auditam orationem . 
numine propter 
agnitum deum . 
animasque in aperta pericula mittunt plus enim quam manifesta 
sunt praesentia pericula , quando audientibus Troianis bello prohibebatur 
Ascanius , ne periclitaretur . 
intendunt acres arcus pro 'ipsi acres' : ut enim et in 
primo diximus , arcum unusquisque habet pro viribus suis . 
ammentaque torquent pro 'tela ammentis torquent' : nam ammentum 
est lorum , quo media hasta religatur et iacitur . 
flictu pro adflictu , vel inflictu , id est ictu : nam detraxit 
more suo praepositionem . 
et loquutus est iuxta antiquum morem : 
Pacuvius Teucro flictus navium . 
pluvialibus haedis supra tauri cornua est signum , cui 
auriga nomen est : hunc cum tauro una clara stella coniungit . 
retinet 
autem auriga stellas duas in manu , quae Haedi vocantur , et 
capram quam Amaltheam dicunt : quorum et ortus et occasus tempestates 
gravissimas facit . 
oriuntur autem cum scorpione mense 
Octobri . 
ivppiter aer , ut manet sub Iove frigido venator 
Horatius . 
eduxit quidam pro 'educavit' volunt intellegi . 
montibus aequos Idae , vel eius arboribus exaequandos . 
ducis imperio commissa aut quae eis fuerat commissa imperio 
absentis Aeneae : aut , quod est melius , quae imperio Aeneae fuerat 
'commissa' , id est clausa : unde et commissurae dicuntur coniunctiones 
tabularum . 
secundum superiorem sensum contrarium est quod dixit 
'rectores iuvenum et rerum dedit esse magistros' . 
Aeneas enim 
abscedens principibus omnium rerum commiserat curam . 
alii 'ducis' 
Ascanium accipiunt . 
alii commissam ideo clausam accipiunt , quia 
superius lectum est 'heia ingenti clamore per omnes condunt se 
Teucri portas' : quietis enim rebus portae patebant , per quas se Teucri 
sub adventum hostis receperant : propterea quod ait 'namque ita 
discedens praeceperat optimus armis Aeneas , si qua interea fortuna 
fuisset , non aequo dare se campo , non obvia ferre arma viros , 
sed castra fovere' . 
sane 'commissa' deest 'sibi' vel 'illis'. ducis 
imperio commissa scimus quod Mnestheo et aliis ducibus imperaverat 
Aeneas , ad petenda auxilia proficiscens , ne portas aperirent , 
ut 'castra modo et tutos servarent aggere muros' . 
item legimus 
Mnesthea et Serestum ductores fuisse et rerum magistros , non 
Pandarum et Bitiam : unde apparet quia hunc locum male intellexit 
Donatus , dicens , commissam portam , id est creditam , Pandaro et 
Bitiae : qui duces non erant . 
Cornutus vere et melius sensit , dicens , 
portam quae ducis imperio commissa fuerat , hoc est clausa , eam 
aperuerunt . 
commissura enim dicitur tabularum coniunctio , sicut 
Cicero in Fundaniana meminit . 
ergo melius est ut commissam dicamus 
clausam , quam creditam Pandaro et Bitiae . 
moenibus pro 'in moenia' . 
pro turribus aut vice turrium : aut pro defensione . 
armati ferro aut bene instructi armis : aut , ut Asper 
dicit , ferrea corda habentes , id est dura et cruenta cogitantes : ut 
Ennium sit secutus qui ait succincti corda machaeris . 
liquetia flumina iuxta Padum et Athesin , Venetiae 
flumina , est etiam fluvius Liquetius , quem nunc commemorat . 
ergo 
'Liquetia' proprium est nomen , non epitheton , ne incipiamus a generalitate 
ad speciem reverti : quod vitiosum est , ut si dicas 'circa 
flumina nascuntur arbores' et sic inferas 'circa Tiberim vel Anienem' ; 
sufficit enim dixisse 'circa flumina' generaliter . 
unde apparet quia 
'Liquetia' legendum est , non 'liquentia' . 
liquentia flumina Padus , 
Italiae fluvius , aliquot provincias dextra laevaque contingit , inter quas 
et Venetiae partem praeterfluit . 
Athesis Venetiae fluvius est , Veronam 
civitatem ambiens et in Padum cadens . 
Liquetia Venetiae fluvius est 
inter Altinum et Concordiam , quem nunc commemorat . 
nam 'Liquetia' 
non est epitheton : nemo enim a generalitate transit ad species . 
intonsaque caelo a. c. hoc ad supra dictas cristas refertur . 
geminae quercus non quia tantum duae nascuntur ; 
sed 
ad istorum similitudinem respexit , id est quando similes elevantur 
quercus . 
pulcher aquiculus armis ut 'pulcher vestibus' , sic 'pulcher 
armis' , hoc est per arma : quod erat armorum retulit ad personam . 
et melius figuratum , quam si dixisset 'pulchris armis' . 
praeceps animi figurate genetivo iunxit ; 
nam dicimus 
'praeceps iracundia' 'praeceps furore' . 
mavortius haemon non Martis 
filius , sed bellicosus . 
agminibus totis deest 'ab' : et significat eos primo fugatos 
esse , mox occisos : aut certe aliquos fugatos , aliquos interemptos . 
quidam dubium putant , utrum 'ab agminibus totis terga dedere' , an 
'ab agminibus versi' . 
posvere in limine vitam ut animasque in vulnere ponunt . 
animis discordibus hostilibus , scilicet Troianorum , qui a 
Rutulis discordabant . 
nuntius et qui nuntiat dicitur , et qui nuntiatur ; 
sed modo 
hic quod nuntiatur . 
fratresque s. quos supra dixit portam tenere . 
se primus agebat iuxta veteres 'se agebat' pro 'veniebat' , 
ut ecce gubernator sese Palinurus agebat , Plautus 
in Mostellaria unde agis te ? ut enim nos e contrario 
dicimus 'duco me' , ita illi 'agit se' , †*a*p*o *q*o*u *d*l*n. 'se agebat' , hoc 
est incedebat , ut sese Palinurus agebat . 
tractus autem sermo 
est a ratione physica ; 
nam agitur corpus animi iudicio : unde Terentius 
quo te agis ? 
thebana de matre parenthesis est . 
sane Thebae aliae Aegyptiae , 
aliae Boeotiae , aliae Phrygiae. sarpedonis alti id est nobilis . 
itala cornus telum de Itala cornu factum . 
et materiam 
pro opere posuit . 
stomacho Graecus sermo est . 
specus vulneris poetica exaggeratio : specum enim pro 
cavatione posuit . 
et fixo ferrum in pulmone et ferrum fixum , et pulmonem 
fixum possumus accipere . 
erymanta manu 'manu' id est gladio comminus ferit : 
nam et illi de quibus superius dixit , manu occisi sunt , sed misso 
iaculo . 
ergo ad differentiam teli iacti accipe 'manu' , id est gladio . 
ardentem oculis animisque frementem et gestu corporis 
et mente commotum . 
neque enim iaculo parenthesis. vitam dedisset pro 
'reddidisset' . 
falarica venit de hoc telo legitur quia est ingens , 
torno factum , habens ferrum cubitale et rotunditatem de plumbo 
in modum sphaerae . 
in ipsa summitate dicitur etiam ignem habere 
adfixum , stuppa circumdatum et pice oblitum , incensumque aut vulnere 
hostem aut igne consumit . 
hoc autem telo pugnatur de turribus , 
quas falas dici manifestum est : unde et in circo falae dicuntur divisiones 
inter euripum et metas , quod ibi constructis ad tempus turribus , 
his telis pugna edi solebat : Iuvenalis consulit ante falas 
delphinorumque columnas . 
ergo a falis dicta est falarica , sicut 
a muro muralis . 
sane falaricam Lucanus dixit nervis mitti tortilibus 
et quadam machina , ut hunc aut tortilibus vibrata 
falarica nervis obruat , Vergilius vero ait Turnum manu iaculari 
potuisse : unde apparet aut a Lucano ad auxesin illius qui occidendus 
fuerat , esse dictum , aut a Vergilio ad laudem Turni , qui talem 
hastam manu iaculatus est . 
fulminis acta modo amat tela cum impetu venientia 
fulminibus comparare . 
tavrea terga usurpavit pro 'taurina' , 
alibi taurinis follibus : unde , sicut et Plinius dicit , derivationes 
firmas non habent regulas , sed exeunt prout auctoribus placet . 
bene 
autem per transitum eius arma descripsit . 
duplici squama et auro id est duplicibus squamis aureis . 
squamae autem sunt loricarum catenae in modum squamae conpositae . 
sane squama et splendorem significat , si a piscibus veniat , 
et sordes , si a squalore ; 
sed in Vergilio splendorem ubique significat . 
et clipeum super intonat ingens aut ipse ingens super 
clipeum intonat : aut ingens clipeum supra ipsum tonat : nam lectum 
est etiam 'hoc clipeum' , ut probat Caper : quod magis debemus accipere : 
nam Homerum imitatus est , qui ait a)ra/bhse de\ teu/xe' e)p' au)tw=| . 
evboico baiarum litore bene 'Baiarum' addidit , ne 
Euboeam insulam intellegeremus , unde Chalcidenses venerunt , qui 
condiderunt Cumas , quae sunt Bais vicinae . 
Postumius de adventu 
Aeneae et Lutatius communium historiarum Boiam Euximi comitis 
Aeneae nutricem , et ab eius nomine Boias vocatas dicunt : veteres tamen 
portum Baias dixisse . 
Varro a Baio Vlixis comite , qui illic sepultus 
est , Baias dictas tradit . 
quondam hic 'quondam' pro expletiva posuit . 
alii 'quondam' medii temporis volunt : quidam 'quondam' ad perpetuitatem 
temporis referunt , hoc est 'ut solet fieri' . 
ponto iaciunt hoc est 'contra pontum' . 
sic illa 'sic' protrahendum : 
nam cum dixisset 'talis' , addidit 'sic illa'. rvinam 
prona trahit ita enim exaedificatur . 
prochyta alta tremit atqui haec insula plana est ; 
sed 
epitheton de praeterito traxit : nam , ut dicit Plinius in naturali 
historia , Inarimes mons fuit qui terrae motu de ea 
fusus alteram insulam fecit , quae Prochyta ab effusione dicta est : 
fundere enim est e)kxe/ein . 
'Prochyta' ergo 'alta' quondam scilicet . 
hanc Naevius in primo belli Punici de cognata Aeneae nomen accepisse 
dicit . 
sed Inarime nunc Aenaria dicitur . 
et saepe fulgoribus petitur 
ob hoc quod Typhoeum premat , et quia in †eamdi contumeliam simiae 
missae sunt , quas Etruscorum lingua arimos dicunt : ob quam causam 
Pithecusam etiam vocitant : licet diversi auctores varie dicant : nam alii 
hanc insulam Typhoeum , alii Enceladum tradunt premere . 
et putatur 
nove dictum 'Inarime' , quod et singulari numero , et addita syllaba 
dixerit , cum Homerus ei)n *)ari/mois posuerit , ut prior syllaba praepositionis 
locum obtineat . 
Livius in libro nonagesimo quarto Inarimen 
in Maeoniae partibus esse dicit , ubi per quinquaginta milia terrae igni 
exustae sunt . 
hoc etiam Homerum significasse vult. dvrvmque 
cubile hoc est mortiferum , ad poenam statutum . 
stimulos acres saeviendi scilicet : nam sunt et timoris 
et libidinis stimuli . 
notanda quoque prooeconomia , quae id agit ut 
veri simile sit , Turnum victorem evasisse de castris . 
undique conveniunt non dicit qui conveniunt , sed illi 
sine dubio , quibus Mars iniecit audaciam , inventa oportunitate inruperunt 
castra Troiana . 
quoniam postquam . 
obnixus conisus , conabundus . 
duro in certamine liquit sine spe evadendi . 
ast alios secum includit pro hostibus , quoniam multos 
suos exclusisset : Statius par operis iactura lucro : namque hoste 
recepto exclusere suos . 
potest tamen et dubium esse 'includit' 
utrum hostes , an suos ? vltro insuper . 
demens pathos per personam poetae proferendum. demens 
hoc ex affectione sua posuit poeta : alibi sed tum forte 
cava dum personat aequora concha , demens , et cantu vocat 
in certamina divos . 
rutvlum potest accusativus esse , potest et 
genetivus . 
dotalis regia amatae aut tibi data per dotem ; 
aut quae 
sperabatur . 
et bene 'Amatae' , quae illum sola generum esse cupiebat 
contra mariti iudicium : ergo eum mulieri probatum , non viro dicit . 
notandum sane quia id agit , ut ostendat se non per inprudentiam 
Turnum inclusisse , sed illum per temeritatem sibi minime profutura 
castra penetrasse . 
exire pro 'exeundi' . 
olli subridens magnam confidentiam virtutis ostendit . 
priamo narrabis achillem propter illud Sibyllae 
alius Latio iam partus Achilles . 
et dictum est , ut illud 
degeneremque Neoptolemum narrare memento . 
rudem nodis non levem , nec pulchram , sed fortem . 
cortice crudo viridi : nam hastae igni plerumque torrentur . 
vulnus saturnia ivno detorsit veniens 'vulnus veniens' , 
id est ictum , quo vulnerari debuit. plerique , sed non idonei commentatores 
dicunt , hoc loco occisum Turnum , sed causa oeconomiae 
gloriam a poeta Aeneae esse servatam : quod falsum est . 
nam si 
veritatem historiae requiras , primo proelio interemptus Latinus est 
in arce : inde ubi Turnus Aenean vidit superiorem , Mezentii imploravit 
auxilium : secundo proelio Turnus occisus est , et nihilo minus 
Aeneas postea non conparuit : tertio proelio Mezentium occidit Ascanius . 
hoc Livius dicit et Cato in originibus . 
telum hoc loco 'telum' gladium dixit a longitudine : unde 
et mustela dicitur , quasi mus longus . 
telum autem posuisse pro 
gladio illud significat , quod infert paulo post 'consurgit in ensem' . 
versat librat , iactat : et est Ennianum versat mucronem . 
is talis , par , similis . 
alte consurgit in ensem genus feriendi Gallicanum : 
Sallustius regressi ad faciliores ictus loco cedebant . 
inpubesque pathos ex aetate movit . 
huc caput 'huc pependit' figurate . 
bello gentique fuisset duo dicit : et bellum finiri potuit 
omnibus interemptis , et gens penitus fuisset extincta occiso Ascanio , 
a quo Romani ducunt originem . 
ideo 'bello gentique' dixit , quia 
plerumque bellum finitur gente superstite , ut in bello Troiano contigit . 
caedisque insana cupido oeconomia est , quae excusat 
Turnum , cur non a porta fugatis Troianis , penitus deleta sint castra . 
principio intra castra , post Troianorum fugam . 
succiso 
poplite gygen excipit ordo est : excipit et succidit poplitem , ut 
postibus haesit adesis et scuta latentia condunt : 
nam ante fuit ut eum circumveniret insidiis . 
'poples' autem 'po' correpta 
est , sicut in Sereno legitur ; 
sed producitur positione . 
hinc nec loci est , nec temporis , sed ordinis , id est 
'deinde' . 
raptas autem 'de hostilibus cadaveribus' ; 
nam quod 
dicit Donatus 'ab armigero' , non procedit ; 
nec enim lectum est , 
cum solus inclusus fuerit Turnus , ut post ait 'unus homo' : 
quamvis possit , sicut in <X.> 
suggere tela mihi et tum 
magnam corripit hastam et iacit . 
ivno vires animumque ministrat oeconomia , ut quod dicit possit 
esse veri simile. ivno vires animumque ministrat ne sit incongruum 
unum tot occidisse , dat Iunonis auxilium : Horatius in arte 
poetica nec deus intersit , nisi dignus vindice nodus 
inciderit . 
martemque cientes pugnam agitantes . 
alcandrumque halivmque noemonaque prytanimque 
Homeri versus , tantum coniunctione mutata : unde apparet non ad 
historiam , sed ad ornatum poematis haec nomina pertinere . 
tendentem contra in se facientem impetum . 
cum galea longe iacvit caput ad exprimendam celeritatem 
praeterito usus est tempore . 
potuisse autem caput cum 
galea longe iaci , praemissa loci altitudo significat . 
ergo eum comminus 
percussum intellegamus , sed tantam vim ictus fuisse , ut longe 
caput excuteret . 
felicior peritior ; 
nam in ungendis telis non est felicitas , 
sed peritia . 
sane nec 'ungo' nec 'ungentum' u recipit , excepto uno 
nomine , ut 'unguen' ; 
unde est et pingues unguine ceras . 
est 
autem mira brevitate inducta descriptio . 
ferrumque armare veneno speciose dictum 'armabat 
ferrum' , quo nos armare consuevimus : ut ex venenato ferro vehementius 
et perniciosius vulnus sit . 
amicum crethea musis poetam lyricum . 
et tale est schema 
per repetitionem , ut sequitur pulcherrimus Astur , 
Astur equo fidens . 
musarum comitem non re vera 'comitem' , sed carminum studiosum . 
numerosque intendere nervis rhythmos facere intentione 
nervorum : nam numeri sunt rhythmi , ut numeros memini , 
si verba tenerem . 
hoc ergo dicit : secundum chordas verba conponebat . 
avdita caede svorum servat to\ pre/pon , ne praesentibus 
ducibus Turnus tot strages fecisse videatur . 
quo deinde fugam aut vacat 'deinde' , ut 'tandem' 'gentium' 
'locorum' : aut intellegimus mente eum tractasse quod de 
campis milites solent ad castra confugere , et sic dixisse 'quo deinde' ? 
scilicet , de castris quo fugietis ulterius ? 
et hoc est melius ; 
unde et 
sequitur 'quos alios muros' . 
et sic est dictum post cogitationem 
'quo deinde' ? 
sicut Terentius dixit quid igitur faciam ? est ea 
autem amara accusatio . 
unus homo ac si diceret 'mortalis' . 
et bona attenuatio , 
cum supra dixerit 'Rutulum in medio non agmine regem' . 
infelicis patriae Troiae , in qua nunc sunt . 
vetervmque 
deorum Penates significat , quos semper coluere Troiani . 
miseretque pudetque sic Pallas nunc prece , 
nunc dictis virtutem accendit amaris . 
acrius hoc teucri cum eum decedentem viderent . 
cev saevum turba leonem sensus hic est : haud aliter 
Turnus retro cedens petebat fluvium , ac solet leo , pressus multitudine , 
nec terga praebere propter iram et pudorem , nec posse , 
licet cupiat , in venantes impetum facere . 
ille quidem parenthesis . 
potis est 'ille' enim 'tendere 
contra potis est per tela virosque' . 
invaserat hostes aut speciem praeteriti temporis mutavit , 
aut tempora : nam cum dixisset 'invaserat' , subiunxit 'vertit' . 
nec contra vires avdet saturnia ivno sufficere 
atqui favente numine debuit etiam contra multitudinem posse ; 
sed 
hoc Iuppiter vetuit . 
sufficere subministrare . 
havd mollia ivssa ferentem melius quam Homerus 
hunc locum exsecutus est : salvo enim sensu vitavit et fabulosa et 
vilia ; 
nam ille ipsas minas exsequitur . 
ergo quia numinis est desertus auxilio . 
nec dextra valet cum dixisset 'clipeo' , non subiunxit gladium , 
sed dextram , ut ostenderet , eum nec se armis tegendo , nec hostem 
telis petendo valuisse . 
telis obrvitur Lucanus eundem sensum per declamationem 
telorum nimbo peritura et pondere ferri . 
tempora circum totus locus Homeri est . 
ivbae capiti pro 'quae in capite sunt'. umbo id est scutum , 
nam a parte totum significat . 
et piceum nec respirare potestas flumen agit ordo 
est 'sudor piceum flumen agit' , hoc est sordidum , quia sine respiratione 
pugnabat . 
fessos quatit aeger anhelitus Probus ait commodius hic 
est 'aeger' , quam in quinto 'vastos quatit aeger anhelitus 
artus' : quamvis consuetudo sit Vergilio ista mutandi . 
quidam 'acer' legunt : et volunt in quinto 'aeger' aptius dictum de sene , 
hic de iuvene 'acer' melius convenire . 
tum demum postquam se aliter evadere posse non vidit . 
omnibus armis 'cum' minus est . 
ille svo cum gurgite flavo hysterologia est 'cum ille 
eum excepit' : non enim procedit 'cum suo gurgite' , quasi posset 
fieri , ut eum Tiberis sine suis fluentis exciperet . 
sane quaerunt 
multi , cum Tiberis Aeneae faveat , cur liberaverit Turnum ; 
sed solvitur 
ista ratione : nam ob hoc Turnum esse liberatum , ut maior 
Aeneae gloria servaretur . 
alii tradunt a Thybride , qui Aeneae favet , 
nunc Turnum in Iunonis gratiam esse servatum . 
SERVII GRAMMATICI 
IN VERGILII AENEIDOS LIBRVM DECIMVM 
COMMENTARIVS . 
panditur interea domus omnipotentis olympi secundum 
poeticum morem hoc dicit 'factus est dies' , quia poetae dicunt matutino 
tempore aperiri caelum , noctu vero claudi—unde est illud 
ante diem clauso conponet Vesper Olympo—nam 
et paulo post descripturus est noctem , ut iamque dies caelo 
concesserat , ut intellegamus alium diem esse consumptum , et 
nunc eum more solito noctis praetermisisse descriptionem . 
quamquam 
'panditur caelum' etiam simpliciter possimus accipere , quovis 
tempore , scilicet ad numina convocanda : quod et melius est , quia 
ait 'interea' , id est dum haec geruntur : nam 'interea' particula 
praeterita negotia coniungit futuris . 
olympi caeli , quasi ololampi , 
ideo quia totum lucet . 
divum pater pro 'divorum' , sicut 'Argivum' 'Danaum' 'Teucrum' . 
videtur accusativi singularis specie pro genetivo plurali usus . 
sideream in sedem in astriferum circulum : non enim omnes 
circuli astriferi sunt , sed solus superior . 
aut 'sideream' lucidam dixit . 
unde ardvus omnes ut alibi et iam finis erat , cum 
Iuppiter aethere summo despiciens mare velivolum . 
castraque dardanidum spectat post generalitatem intulit 
speciem ; 
consequens enim est , ut omnes terras videns , cernat etiam 
castra Troiana . 
non nulli sane 'Dardanidum' pro 'Dardanidarum' 
adserunt , ut sit genetivus generis masculini specie feminina . 
bipatentibus physice dixit : nam caelum patet ab ortu et 
occasu . 
est autem sermo Ennianus , tractus ab ostiis , quae ex utraque 
parte aperiuntur : unde et modo 'bipatentibus' apertis intellegimus . 
bipatentibus] quod intrantibus et exeuntibus pateant . 
caelicolae magni orationis istius intentio hoc agit , ut ab 
odiis Troianorum Iuno revocetur . 
quianam cur , quare : Ennianus 
sermo est quianam legiones caedimus ferro . 
versa retro mutata , ut quae te genitor sententia 
vertit ? quidam 'versa retro' intellegunt , quod rursus ad 
discordias videntur redisse . 
alii 'versa retro' pro 'inversum acta' , quasi 
quae prius rectum iter pergebat , derivata. certatis aut contra vos , 
aut contra meam sententiam . 
abnveram bello Italiam concurrere teucris id est prohibueram 
Italiam contra Troianos bella suscipere . 
atqui dixit in 
primo bellum ingens geret Italia . 
quod ita solvitur : aut 
quia cum uno deo vel dea aliter loquitur—unde est in primo 
hic tibi , fabor enim , quando haec te cura remordet— , 
aliter vero cum omnibus diis utilitatis causa propter removendam 
eorum contentionem et dissensionem : aut certe quia ait in primo 
ternaque transierint Rutulis hiberna subactis . 
illic 
enim dixit Aenean in Italia contra Rutulos tantum esse pugnaturum , 
nunc autem omnis est Italia in bella commota Iunonis instinctu , 
quod et Allecto promisit , ut finitimas in bella feram 
rumoribus urbes , et Iuno pollicita est se magis esse facturam , 
ut ego , siqua super fortuna laborum est , ipsa 
regam . 
'abnueram' autem prohibueram , ut contra 'adnuit' promittit 
et consentit significat . 
abnveram b. i. c. t.] quo modo 'abnueram' , 
cum ipse in primo dixerit bellum ingens geret Italia ? sed secundum 
sapientes quosdam alia est necessitas fati , alia voluntas deorum , 
vis nulla est : quod ipse manifestius in quinto ostendit his versibus 
vel quae portenderet ira magna deum vel quae fatorum 
posceret ordo : nam et in primo de ira Iunonis ait acti fatis 
maria omnia circum , et iterum in primo fatorum arcana se 
dixit moturum , non suam voluntatem ostensurum . 
sed ibi secreto filiae 
dicit , hic alter idem invidiose diis omnibus praesentibus videtur loqui 
propter removendam eorum dissensionem . 
quae contra vetitum discordia vetationem , prohibitionem 
meam . 
et sic dixit 'vetitum' , ut 'aequum' , unde est et 
servantissimus aequi . 
sane sub comminatione omnium deorum 
maxime solam tangit Iunonem , cuius odia insequebantur hoc etiam 
bello Troianos : quod etiam sequentes Iovis allocutiones manifestius 
indicant . 
ferrumque lacessere pro 'ferro se lacessere' . 
ordo autem 
'quis metus suasit aut hos arma sequi ferrumque lacessere' ; 
non est 
enim , 'hos suasit' , ne fiat soloikoeide/s : quamvis inveniatur huius modi 
figura , ut Iuturnam misero , fateor , succurrere fratri 
suasi , et Ennius quis te persuasit ? 
ne arcessite , tempus nolite bellorum tempora praeoccupare . 
et bene satis facit uxori cum prohibitione . 
significat autem 
bellum Punicum secundum , quo Hannibal ingressus Italiam cum 
plurimis locis vicerit , praecipue apud Cannas , vicum Apuliae , omnem 
populi Romani delevit exercitum . 
olim quandoque . 
alpes inmittet apertas emphasis est ; 
non enim dixit 
'per Alpes inmittet exercitum ; 
sed 'ipsas Alpes' , quas patefecit non 
sibi tantum sed omnibus gentibus , quae secundum Catonem et Livium 
muri vice tuebantur Italiam : quas Hannibal post bella Hispaniae , 
quae XVII annis confecit , ante exustas aceto infuso rupit : Iuvenalis 
et montem rupit aceto . 
denique loca ipsa quae 
rupit , Poeninae Alpes vocantur . 
quamvis legatur a Poenina dea , quae 
ibi colitur , Alpes ipsas vocari . 
sane omnes altitudines montium licet a 
Gallis Alpes vocentur , proprie tamen iuga montium Gallicorum sunt . 
quas quinque viis Varro dicit transiri posse : una , quae est iuxta mare 
per Ligures ; 
altera , qua Hannibal transiit ; 
tertia , qua Pompeius ad 
Hispaniense bellum profectus est ; 
quarta , qua Hasdrubal de Gallia in 
Italiam venit ; 
quinta , quae quondam a Graecis possessa est , quae exinde 
Alpes Graiae appellantur . 
res rapvisse] veteres laedere 'res rapere' dicebant , etiamsi 
rapinae nullum crimen existeret ; 
similiter satis facere 'res reddere' 
dicebant. res rapvisse licebit clarigationem exercere , hoc est 
per fetiales bellum indicere : nam Ancus Marcius cum videret populum 
Romanum , ardentem amore bellorum , et plerumque inferre bella 
gentibus nulla iusta extante ratione , et exinde pericula creari , misit 
ad gentem Aequiculanam et accepit iura fetialia , per quae bellum 
indicebatur hoc modo , sicut etiam de Albanis retulit Livius . 
nam siquando homines vel animalia ab aliqua gente rapta essent 
populo Romano , cum fetialibus , id est sacerdotibus qui faciendis 
praesunt foederibus , proficiscebatur etiam pater patratus et ante 
fines stans clara voce dicebat belli causam , et nolentibus res raptas 
restituere vel auctores iniuriae tradere , iaciebat hastam , quae res 
erat pugnae principium , et iam sic licebat more belli res rapere . 
clarigatio autem dicta est aut a clara voce , qua utebatur pater 
patratus , aut a klh/rw| , hoc est sorte : nam per bellicam sortem invadebant 
agros hostium : unde et klhrono/moi dicuntur Graece qui 
iure sortiuntur bona defuncti . 
placitum aut mihi scilicet , aut fatis : aut quod velim vobis 
placere . 
ivppiter haec paucis habet personarum considerationem , 
ut superioribus personis det breviloquium , e contra inferiori potestati 
prolixam orationem , unde ait de Venere 'at non Venus aurea 
contra pauca refert' : quia Veneri causam necesse est reddere , ideo non 
pauca refert , aut quia mater dolens , aut quia inferior . 
item Dido 
quasi regina paucis locuta est , ut tum breviter Dido . 
o pater o hominum et Titianus et Calvus , qui themata 
omnia de Vergilio elicuerunt et deformarunt ad dicendi usum , in 
exemplo controversiarum has duas posuerunt adlocutiones , dicentes 
Venerem agere statu absolutivo , cum dicit Iunoni 'causa fuisti periculorum 
his quibus Italiam fata concesserant' ; 
Iunonem vero niti 
statu relativo , per quem ostendit Troianos non sua causa laborare , 
sed Veneris . 
o pater generaliter 'pater' accipe , non tantum 
Veneris : nam supra ait 'divum pater atque hominum rex' . 
et 
bene in principiis favorem sibi arte conciliat . 
hominum divvmque 
aeterna potestas hunc locum Probus quaerit ; 
sed dicit unam 
rem secundum physicos , alteram secundum mathematicos . 
nam divum 
potestas est , quia ipse est aether , qui elementorum possidet principatum ; 
hominum vero ideo , quia bona Iovis inradiatio honores 
hominibus tribuit . 
'aeterna' autem 'potestas' adiecit propter aliorum 
numinum discretionem : nam legimus et Apollinem deposuisse divinam 
potestatem , et Herculem vel Liberum patrem non semper deos 
fuisse . 
sicut autem hominum , et rerum potestas est : an quemadmodum 
pro rege vel magistratu potestas solet dici ? 
namque alivd quid sit ac si diceret , cum paene omnes 
dii in favorem Iunonis concesserint : 'namque' enim coniunctio ostendit 
eam hanc habuisse cogitationem . 
est autem parenthesis. implorare 
implorare est auxilium cum miseratione deposcere , qua 
ratione bene dicimus 'imploro te ut misero feras auxilium' ; 
contra 
'imploro te ad diem festum' non procedit . 
cernis ad augendam invidiam ait 'cernis' , ac si diceret , 
non est opus narratione , cum Troianorum miserias ipse conspicias . 
insultent rutvli propter illud interea Rutuli portis 
circum omnibus instant . 
insultare autem est inimicis irridere 
per cavillationem , exultare vero gloriari et laetum esse . 
per medios suos scilicet . 
insignis equis propter illud 
viginti lectis equitum comitatus : nam castra non 
eques irruperat . 
et ambiguum , utrum 'equis insignis' , an 'equis feratur' . 
secundo marte ad illud respicit hic Mars armipotens 
animum viresque Latinis addidit . 
rvat inruat . 
clavsa moenia ad quae in extremis solent 
adflicti confugere. magna invidia : scimus enim ultimum esse praesidium 
in castra confugere et hostilem impetum plerumque differre , 
sicut factum est in bello Troiano . 
modo ergo dicit ademptam esse 
etiam hanc aram misericordiae , siquidem intra muros hostis insultat . 
quin quinetiam . 
ipsis in ipsis . 
'aggeribus' autem munitionibus , 
sed abusive . 
et in muris ideo , quia supra dixit 
ignaros deinde in muris Martemque cientes . 
aggeribus agger proprie dicitur terra illa quae vallo facto 
propius ponitur , sed abusive et muros et munimenta omnia aggerem 
dicimus , sicut modo 'aggeribus moerorum' pro munimentis . 
moerorum pro 'murorum' antique : nam veteres pleraque eorum 
quae nos per 'u' dicimus , per 'oe' diphthongon pronuntiabant . 
hinc 
est 'moerorum' pro 'murorum' et e contra 'punio' pro 'poenio' , 
quod verbum a poena venit , hinc est et Punica regna 
vides , cum Poenos ubique legerimus . 
hoc autem facit orthographia 
Graeca : nam quam nos 'u' habemus , illi diphthongon habent 'ou' : 
et ideo putarunt posse pro hac littera , licet non eandem , diphthongon 
poni . 
inundant implent et inundare faciunt . 
Aeneas ignarus abest ne merito videatur pati : neque enim 
potest videri fecisse bellum qui factum esse ignorat : aut hoc ipso miserabilis , 
quia ignarus †excessus. levari obsidione sines liberari : 
et oblique per Iovem invidiam commovet Iunoni . 
nascentis Troiae invidiose : quia iam ruinis periclitatur quae 
modo nascitur . 
aetolis surgit ab arpis atqui non est venturus : unde 
accipiamus Venerem non quasi deam loqui , sed quasi unam de Troianis—ut 
in primo unius ob iram prodimur , item 
caeli quibus adnuis arcem— , ne futura ignorare videatur . 
'Aetolis' autem 'Arpis' sic dixit , ut Cumas Euboicas : nam 
de Aetolia Diomedes venit , qui Arpos in Apulia collocavit . 
mea vulnera restant ut possim iterum vulnerari . 
demoror expecto , sustineo . 
mortalia d. a.] id est ut dea 
mortalium armis intersim et ipsa depugnem . 
et sic dixit 'mortalia 
arma' , ut in duodecimo vulnus mortale . 
si sine pace tua si sine tua benevolentia , ut 
orantes pacem , veniamque precantes , item 
exorat pacem divum : ergo 'pace' benevolentia , suffragio . 
dicendo 
autem , si ad Italiam sine deorum voluntate venerunt , dent poenas , 
ostendit statum esse absolutum . 
sine pace tua sine voluntate tua , 
sine tua concessione , ut solet dici 'pace illius dixerim'. invito numine 
troes syllepsis per genus est . 
luant peccata 'luant' id est absolvant . 
dicimus autem 
et 'luo poenam' et 'luo peccatum' ; 
nam peccatum solvitur poena . 
qui enim crimine tenetur obnoxius , poena eum a pristina liberat 
obligatione . 
contra 'luo poenam' si dixeris , non procedit qua re 
poena solvatur : tamen auctoritas licenter ista confundit more , quo 
solet poni vel a sequenti quod praecedit , vel a praecedenti quod 
sequitur . 
neque illos ivveris avxilio concessivus est iste modus 
secundum Probum ; 
namque in artibus non invenitur . 
fit autem 
quotiens taedio contentionis quasi videmur concedere quod tamen 
nolumus fieri : nam id agit Venus hoc loco , ut Iuppiter magis praestet 
auxilium . 
responsa secuti hoc est si non solum prohibiti 
non sunt , sed eis etiam concessum est . 
superi ut Apollo . 
manes ut Creusa et Anchises , vel 
Hector . 
quisquam verecunde : quia apud maritum contra uxorem 
agit . 
nova condere fata quasi adversus illa quae tu statuisti . 
exustas erycino in litore classes nunc per a)ntikathgori/an 
ad accusationem alterius transit : argumentum est enim , utrum 
habeat voluntatem nocendi quae nocuit . 
'Erycino' autem 'in litore' 
secundum opinionem suam dixit ; 
nam alii apud Caietam dicunt 
exusta navigia , unde et Caieta dicta est a)po\ tou= kah=nai . 
quamvis 
quattuor naves exustae sunt , haec tamen exaggerat . 
quid tempestatum regem ubique 'repetam' subaudiendum . 
actam nubibus irim inpulsam , scilicet ut persuaderet 
matribus incendium navium : ut secundum artem rhetoricam rem 
unam in duas diviserit , ut latius pateret rei acerbitas interposito alio 
crimine : nam per Irim naves exustae sunt . 
sed melius est , ut non 
sit iteratio , ad Turnum missam Irim intellegere : nec nos moveat 
ordo conversus , solent enim graviora in principiis et in fine secundum 
artem rhetoricam poni . 
nubibus per nubes . 
sors rerum id est regnum : nam per sortem inter se fratres , 
Iuppiter Neptunus et Pluton , mundi regna diviserunt , quae 
Iuno praeter inferos in Troianorum perniciem moverat . 
superis 
inmissa ac si diceret , non iam Troianis , sed diis . 
respexit autem 
ad illud et caeli convexa per auras . 
bacchata per urbes non vagata , sed 'bacchata' , id est perfuruit : 
et bene 'bacchata per urbes' , quia per simulationem sacrorum 
Liberi patris matres egerat in furorem . 
super imperio id est de imperio , ut multa super 
Priamo rogitans . 
et quasi de salute sua se dicit laborare. est autem 
verecunda petitio et obliqua , per quam magna Iovi invidia commovetur , 
qui imperium Troianis promiserat . 
speravimus ista absolute 
dixit . 
conivnx dura hic distinguendum , ne incipiant esse duo 
epitheta 'dura fumantia excidia' : quod contra artem fit , nulla interposita 
coniunctione . 
'dura' autem debere distingui , ipse ex persona 
Iunonis ostendit quae dura potentia nostra egit ? et mire 
'coniunx' , quasi vitium mariti sit. nulla autem regio invidiose 
dixit , ut supra cunctus ob Italiam terrarum clauditur 
orbis , cum a sola arceantur Italia . 
per eversae genitor fumantia Troiae cum dicimus 
'rogo te per deos' , hoc videmur dicere : memineris religionis curae 
esse petitionem meam , sicut in primo expressit at sperate 
deos memores fandi atque nefandi ; 
cum autem dicimus 'rogo 
te per miserias meas' , videmur dicere : memineris ab eo te rogari 
qui miserias pertulit , ut qui rogatur ad misericordiam miseriarum 
commemoratione flectatur , sicut est nunc in Veneris petitione : nam 
ideo sic rogat , ut commemoratione infelicitatis Troianae impetret 
misericordiam . 
alias stultum est cum adiuratur Iuppiter per excidia 
Troianorum . 
Sallustius in primo postremo ipsos colonos per miserias 
et incerta humani generis orare . 
'fumantia' autem 'quae 
fumaverunt' , non enim fumant iam . 
incolumem ascanium ideo Venus pro Aenea non petit hoc 
loco , non quia pro eo non movetur , sed aut quia scit eum celerius 
esse moriturum , aut quia soli Ascanio debetur imperium , ut 
cui regnum Italiae Romanaque tellus debentur . 
Aeneas sane quidam 'sane' pro valde accipiunt , ut Cicero pro 
Quinctio sane ceterarum rerum pater familias et prudens 
et attentus . 
amathus et paphos Cypri insulae civitates sunt , Veneri 
consecratae . 
est amathus 'Amathus' ab Amathonte . 
celsa paphos 
antiqua Paphos , quae nunc Palaepaphos dicitur , in excelso fuit posita , 
ex quo loco aedificia , permittente pace , in planum litoris deducta sunt . 
cythera insula est contra Laconicam , Veneri consecrata . 
dicimus 
autem 'haec Cythera' , sicut haec Solyma , haec Artaxata , haec Megara . 
idaliaeque domus Idalium civitas Cypri est . 
et hic Idaliam 
dixit , cum ipse dixerit aut super Idalium . 
aevum hic vitam , alias aetatem. inglorius sine triumphis , 
inmemor gloriae . 
Cicero in Tusculanis quae de 
vita inhonorata et ingloria dici solent . 
inde id est ab Ascanio Tyrii nihil timebunt . 
et verum 
est ; 
nam Scipio vastaturus est Africam . 
quid pestem evadere belli ivvit in fine iam agit miserabiliter , 
sicut egit et in principiis : nam hoc praecipit ars rhetorica , 
ut epilogi et principia pari argumentatione tractentur . 
'pestem' 
autem incendium significat , ut et toto descendit corpore 
pestis , cum de navibus loqueretur incensis . 
fugisse per ignes exprimit quid sit 'pestem belli evadere' . 
recidivaque pergama renascentia . 
tractus autem sermo 
est ab arboribus , quae taleis sectis pullulant . 
ergo illud solum 
recidivum dicimus , quod postea nascitur : unde modo recidiva Pergama 
dixit , quae renovantur ab his , qui sunt superstites Troianis 
periclis . 
non satius deest 'fuit'. cineres patriae insedisse 
propter illud dulcisque meorum reliquias colerem . 
atque solum quo Troia fuit sic in tertio et campos 
ubi Troia fuit . 
xanthum et simoenta redde oro miseris 
ambiguum est utrum dicat , redde nobis re vera Troiam antiquam , 
an , redde nobis terras in Italia ad similitudinem Troiae : 
novimus enim hanc fuisse consuetudinem , ut advenae patriae suae 
imaginem sibi redderent , ut effigiem Xanthi Troiamque 
videtis . 
bene ergo Venus medio usa est genere loquendi , ut 
utrumque significaret , et antiquae reditum Troiae et imperium Italiae , 
quod Troianis Iuppiter ad similitudinem Troiae fore promiserat . 
et magis hoc est quod latenter desiderat atque petit . 
casus da pater iliacos reddantur nobis errores pristini , dummodo 
praesentia bella vitemus. iterumque revolvere casus si 
ad Troiam vis referre , sic dic : da nobis Troiam per naufragia et 
pericula , id est patiamur denuo quae pertulimus , dumtaxat nobis 
Troia reddatur . 
si vero ad Italiam vis referre , sic intellege : redde 
nobis Italiam , et libenter repetimus ea quae in Troia pertulimus . 
alta silentia Iuno ubique silens inducitur , unde ei oratio 
nisi ex nimia necessitate non datur : hinc est 'acta furore gravi' : 
Statius Iunonem tacitam furibunda silentia torquent . 
et 
notandum quia singillatim dicta Veneris hac oratione solvuntur . 
silentia cogis rumpere silentium rumpere est non tacere : unde 
apparet usurpative dictum esse conposito rumpit vocem , 
id est loquitur : nam vocem rumpere silere est , silentium rumpere 
loqui . 
obductum dolorem celatum et diuturna iam cicatrice 
coopertum : nam obduci dicuntur vulnera , quae cicatrice clauduntur . 
Aenean hominum quisquam divumque s. ad illud 
quae superi manesque dabant . 
et celans quae facta sunt ea quae 
non sunt facta , commemorat : nam non Aeneas , sed Turnus Iunonis 
instinctu bella commovit . 
utitur autem replicatione rerum obiectarum ; 
post enim sequitur resolutio . 
sequi autem 'petere' , ut 
sidera voce sequentem . 
esto modo adverbium est concedentis : nam Graecum est : 
illo autem loco verbum est esto nunc Sol testis . 
fatis auctoribus num hic 'responsis' ? 
quia hoc sequitur * * * 
cassandrae impulsus furiis bene 'furiis' plurali numero , 
quod de vaticinantibus non dicitur , ut videantur merito esse decepti 
qui Cassandrae insanienti crediderunt : quod falso dicitur a Iunone , 
sicut ex verbis probamus Anchisae , qui ait aut quem 
tum vates Cassandra moveret ? num linquere castra illa ait 
'abest' , haec ait 'reliquit' , ut ipsi adsignet culpam . 
et est status finitivus 
non tam dicendo 'abesse' , quam 'reliquisse' . 
vitam committere ventis non quia enavigavit , hoc dixit ; 
sed 'ventis' , id est incertis et inanibus rebus . 
num puero summam belli quod Venus ad miserationem , 
haec ad indignationem posuit. exaggeratio est ab aetate . 
Tyrrhenamque fidem 'fidem' auxilium petens ; 
an 'fidem' sacramentum , 
quod adhibetur ad belli societatem ? 
'agitare' autem ad 
gentes pertinere melius est . 
ergo 'Tyrrhenam fidem' extrinsecus accipiendum 
'invocare' aut 'petere'. Tyrrhenamque fidem inire societatem 
cum inimicis gentibus Turno : aut certe disrumpere foedera , 
quae Turnus cum Tyrrhenis inierat . 
sciendum sane Turnum auxiliorum 
causa ad Mezentium confugisse . 
gentes quietas nam 
licet vellent in bella prorumpere , tamen erant quietae propter illud 
oraculum externos optate duces . 
quis deus in fravdem interrogatio . 
'in fraudem' autem 
in periculum : ita enim in iure lectum est fraudi erit illa res , id 
est periculo . 
dura potentia nostra ad illud respicit si 
nulla est regio Teucris quam det tua coniunx dura . 
ubi hic ivno melius quam si dixisset 'ego' , ut degeneremque 
Neoptolemum narrare memento. nubibus iris 
propter illud aut actam nubibus Irim . 
indignum est italos Troiam circumdare flammis rhetoricum 
est : nam quotiens aliqua non possumus solvere , paria opponimus . 
quod nunc Iuno facit : nam negare non potest nec solvere 
quia obsidentur Troiani : unde dicit , hoc indignum est , Troianos 
obsideri , aliena eos matrimonia praeripere dignum est . 
sic in bucolicis 
dic , quibus in terris et eris mihi magnus 
Apollo , tris pateat caeli spatium non amplius ulnas : quod 
quia non potuit solvere , et ipse obiecit dic , quibus in terris inscripti 
nomina regum nascantur flores . 
nascentem u(po/krisis . 
pilumnus avus comparat genus Turni cum Aeneae , dicens 
etiam avum eius deum esse . 
Varro Pilumnum et Pitumnum infantium 
deos esse ait eisque pro puerpera lectum in atrio sterni , dum 
exploretur an vitalis sit qui natus est : Piso Pilumnum dictum , quia 
pellat mala infantiae . 
sed Pilumnus idem Stercutius , ut quidam dicunt , 
qui propter pilum inventum , quo fruges confici solent , ita appellatus 
est . 
si ergo proavus Latini est , non Turni avus : nam Stercutii Picus , 
Pici Faunus , Fauni Latinus est filius . 
sed in his nominibus abutitur 
poeta . 
diva venilia mater hoc ad Veneris obtrectationem dicit 'cui 
diva Venilia mater' : nam Venilia nympha est . 
Pilumnum autem 
avum Turni ideo dicit , ut a vicino nobilis genere esse videatur , sicut 
est Aeneas : nam paulo post dictura est ipsa Iuno Pilumnusque 
illi quartus pater . 
sane hanc Veniliam quidam Salaciam 
accipiunt , Neptuni uxorem : Salaciam a salo , Veniliam quod veniam 
det †negentibus . 
atra face saevo bello . 
et est belli definitio : non enim 
facibus Troiani pugnaverant , sed ferro , id est bello . 
avertere praedas invidiose : ceterum nihil rapuerant . 
legere furari : unde et sacrilegi dicuntur , quia sacra legunt , 
hoc est furantur : alibi vel quae sublegi tacitus tibi carmina 
nuper . 
gremiis abducere pactas id est sponsas : nam ante 
usum tabularum matrimonii cautiones sibi invicem emittebant , in 
quibus spondebant se consentire in iura matrimonii , et fideiussores 
dabant : unde admissum est ut sponsum dicamus virum a spondendo , 
et sponsam promissam . 
ceterum proprie sponderi puellae est : ergo 
sponsus non quia promittitur , sed quia spondet et sponsores dat . 
sane exaggeratio est nimia in eo quod ait 'gremiis abducere' , tamquam 
iam uxores . 
praefigere puppibus arma propter illud scuta 
virum fluvio pictasque innare carinas , scilicet quando ad 
petenda navigavit auxilia . 
pacem autem orare propter 
centum oratores augusta ad moenia regis ire iubet . 
proque viro nebulam ad obprobrium pro viro dixit , non 
pro filio , rem inanem obpositam . 
dicit autem quando eum Venus 
a Diomede liberavit , vel Neptunus ab Achille : quod Veneri inputatur , 
quia in eius gratiam factum est . 
ventos inanes vacuos . 
et est nebulae definitio . 
et potes in totidem classem convertere nymphas 
licet hoc mater deum fecerit , tamen hoc Veneri inputatur , quia eius 
gratia factum est , ut illo loco quas illi Philomela dapes , cum 
Procne fecerit , sed propter Philomelam : aut certe quia Venerem 
dicunt esse matrem deum . 
nos aliquid rutvlos contra ivvisse nefandum est verecunda 
confessio est : non enim negat se iuvisse , sed adtenuat dicendo 'aliquid' . 
Aeneas ignarus abest ea quae solvere non possumus , 
inridemus , ut hoc loco . 
sic in bucolicis praemisit divini 
opus Alcimedontis , postea per inrisionem ait et nobis 
idem Alcimedon duo pocula fecit . 
gravidam bellis urbem alibi populosque feroces 
contundet . 
'urbem' autem provinciam dicit , quo modo 
Italiam quaero patriam . 
nosne tibi fluxas status relativus , per quem ostendit 
Venerem magis Troianis causam fuisse periculorum . 
fluxas 
molles , quae possent etiam sine inimicis perire . 
'res' ergo 'fluxas' 
fluxam rempublicam dicit : vel 'fluxas' labefactatas . 
qui troas achivis atqui de Venere loquitur : sed quia dei 
a)rsenoqh/leis sunt , ut diximus supra , ideo sic dixit : nam 
in subauditione ponuntur ea quae non possumus dicere aperte . 
consurgere in arma pro 'consurgendi' : infinitus modus verbi 
pro participato . 
foedera solvere furto legitur in historiis quod Troiani 
cum Graecis foedus habuerunt . 
tunc etiam Paris est susceptus 
hospitio et sic commisit adulterium . 
ergo 'foedera solvere furto' 
amicitias adulterio dissipare : nam furtum est adulterium , unde est 
et dulcia furta . 
et eversi Ilii haec est vera causa : nam foedera 
quae inter Graecos et Troianos fuerunt , ita soluta sunt . 
Hercules 
cum expugnato Ilio filiam Laomedontis Hesionam , Priami sororem , 
Telamoni dedisset , profecti sunt legati cum Priamo et eam minime 
repetere potuerunt , illis dicentibus se eam habere iure bellorum . 
unde commotus Priamus misit Paridem cum exercitu , ut aliquid 
tale abduceret , aut uxorem regis , aut filiam . 
qui expugnata Sparta 
Helenam rapuit . 
hinc ergo Vergilius utrumque tangit , et istam 
historiam quam modo diximus , et propter iudicium Paridis : quamvis 
fabula sit illa res et a poetis composita . 
foedera solvere furto] 
an quod Paridem victum a Menelao subripuit morti ? 
an quod Pandarus 
dissipavit , ut sit 'per furtum' ? 
dardanius non praeter iniuriam Aeneae hoc posuit , quia 
Dardanus dicitur : nam perite dubium nomen elegit , quod contumeliam 
communicaret Aeneae . 
spartam expugnavit hoc de historia 
est , ut diximus : nam cum sollicitata Helena Parin sequi noluisset , 
egressus ille civitatem obsedit . 
qua eversa Helenam rapuit : unde 
et recipi meruit a marito . 
tela dedi aut amori Alexandri , aut bello . 
cupidine eo 
scilicet , quo in amorem Paridis Helena conpulsa est . 
decvit metvisse optima est elocutio , nam utrumque praeteriti 
est temporis . 
si enim dixeris 'decet metuisse' , incongruum 
est , quia 'decet' praesentis est , 'metuisse' praeteriti . 
sera pro 
'sero' , ut nec sera comantem narcissum . 
inrita vana , substantiam non habentia. iactas ventilas . 
orabat loquebatur : unde et oratores dicimus . 
nam 'rogabat' 
si dixeris , non procedit , quia magis conviciabatur . 
assensu vario quia pars Veneri favebat , pars Iunoni . 
deprensa fremunt silvis non subito deprensa , sed aut in silvis 
detenta , aut intellecta. cev flamina prima c. d. f. s. et caeca 
volvtant murmvra non tempestatis facit comparationem , sed signi 
tempestatis futurae : quadam enim arcana ratione fit ut sit murmur 
in silvis ante ventorum adventum : unde ait 'caeca murmura' , quorum 
ratio non apparet , ut caecique in nubibus ignes 
terrificant animos . 
sic in georgicis continuo ventis 
surgentibus aut freta ponti incipiunt agitata tumescere et 
aridus altis montibus audiri fragor . 
tremefacta solo tellus loquente Iove stupor elementorum 
omnium ostenditur per naturae mutationem : nam et quicquid 
in aeterno motu est , quievit , et contra terra mota est , semper immobilis , 
unde Horatius et bruta tellus . 
zephyri posvere Sallustius iam repente visus lenire Tagus . 
premit placida id est premendo reddit placida . 
accipite ergo animis totus hic locus de primo Lucilii 
translatus est libro , ubi inducuntur dii habere concilium et agere 
primo de interitu Lupi cuiusdam ducis in republica , postea sententias 
dicere . 
sed hoc quia indignum erat heroo carmine , mutavit et 
induxit primo loquentem Iovem de interruptis foederibus , cuius orationem 
interrupit Venus , post secuta Iunonis verba sunt quibus 
redarguit Venerem : unde nunc Iuppiter illud quod omiserat , reddit , 
dicens : ergo quoniam pacem esse non sinitis , ea quae sum dicturus 
accipite . 
et hoc significant versus , qui subsequuntur . 
quandoquidem bene sententiae dicendae ordinem servat : 
nam sicut et in Sallustio et in Philippicis legimus , ante quam dicatur 
sententia , eius praemittitur ratio : quod hodieque in usu est . 
havd licitum est et 'licuit' dicimus et 'licitum est' , 
sicut et 'placuit' et 'placitum est' : Terentius ubi sunt cognitae , 
placitae sunt . 
quae cuique est fortuna hodie specialiter Iuppiter pro 
Troianis agit , sed hac arte , ut videatur totum pro Iunone loqui . 
et 
re vera verba pro Iunone sunt , sed altius intuens deprehendit Troianorum 
favorem : nam dicendo 'nulli favebo' et in eo statu fore res 
in quo sunt hodie , significat se favere Troianis , quorum ducis adventu 
statim victoria consequitur . 
et vult nihil valere ea quae aut 
Venus conquesta fuerat de absentia Aeneae , aut Iuno de Turni 
parentibus dixerat , in eius scilicet commendationem . 
secat sequitur , 
tenet , habet , ut ille viam secat ad naves : 
unde et sectas dicimus habitus animorum et instituta philosophiae 
circa disciplinam . 
fuat id est 'fuerit' : futuri temporis est verbum defectivum . 
sev fatis italum castra obsidione tenentur sive 
[malo] fato Italorum obsidentur castra Troiana , sive Troiani malo 
errore et sinistris monitis ad Italiam venerunt , neminem absolvo : 
unde propter amphiboliam distingue 'Italum' et infer 'castra obsidione 
tenentur' , scilicet Troianorum ; 
ipsi enim obsidentur , non Itali . 
nec rutvlos hoc et de Troianis accipe. solvo absolvo : 
nam aphaeresin pertulit 'solvo' . 
monitis autem sinistris propter 
Cassandrae inpulsus furiis . 
exorsa rerum initia , actus hodierni diei : id est secundum 
sua coepta habebit eventum . 
laborem fortunamque periculum et 
felicitatem . 
fata viam invenient scit enim hoc esse fatale , ut Aeneas 
imperet in Italia . 
et videtur hic ostendisse , aliud esse fata , aliud 
Iovem. stygii per flumina fratris hypallage est 'per Stygia 
fratris flumina' . 
et bene etiam iure iurando dicta confirmat , ut rem 
inmobilem necessitate constituat . 
totum nutu tremefecit olympum hoc Homeri est . 
caelicolae medium poetice mores hominum ad deos refert : ut 
magistratum deducunt . 
portis circum omnibus instant instant portis omnibus 
circum , id est circumcirca fusi : nam modo 'circum' adverbium loci est . 
ast legio prolepsis : nam legionis nomen Troiani temporis 
non fuit. vallis intra vallos , id est fustes fossarum , qui valli 
vocantur : nam munitio ipsa vallum dicitur neutraliter . 
et hoc dicit : 
tenebantur Troiani intra vallos quos ipsi posuerant , ne eorum castra 
facile inrumperent Rutuli . 
vallum enim modo non obsidentium , sed 
obsessorum debemus accipere . 
nec spes vlla fugae fuga miserrimum et ultimum praesidium 
est , tamen etiam hoc carebant . 
imbrasides Imbrasi filius . 
hicetaonius Hicetaonis 
filius . 
et bene ex varietate syllabarum quaesivit ornatum : nam 
patronymica aut in 'des' aut in 'ius' exeunt , quibus et uti possumus . 
quae enim 'on' terminantur , ad nos transire non possunt . 
senior cum castore thybris possumus et solum Thybrin 
senem accipere : possumus et Castorem , si legamus 'et senior 
cum Castore Thybris' : nam amphibolia est . 
prima acies hoc est magni viri : et est definitio eorum 
qui in prima acie fuerunt : unde laudis magis est quod dixit 'prima 
acies' : ordinis enim esse non potest , quia res in muro agitur . 
germani sarpedonis aut inter se germani filii Sarpedonis , aut 
Sarpedonis fratres ex eadem matre . 
alta nobili . 
lycia comitantur ab alta] quos comitantur 
qui sunt Lycia ab alta . 
fert ingens toto quidam sine effectu ferentem saxum inproprie 
inductum accipiunt ; 
sed hoc ita resolvunt , quod qui iactum saxum 
refert , unius tantum rei eventum ostendit , qui ferentem dicit , longum 
actum notat . 
lyrnesius id est Phryx : Lyrnesos enim civitas est Phrygiae , 
unde fuit Briseis , quam civitatem Achilles expugnavit . 
Acmon 
ergo et Menestheus filii Clytii . 
menestheo non 'Mnestheo' , de quo paulo post dicturus 
est , legendum est , ne versus non stet , sed 'Menestheo' , ita tamen 
ut meminerimus in ultima syllaba esse synaeresin propter rectam 
scansionem . 
hi iaculis Rutuli scilicet . 
illi certant defendere saxis 
id est Troiani . 
molirique ignem quid est moliri ? 
num inicere , an temptare 
iacere ? 
et subaudiendum 'alii atque alii' . 
veneris ivstissima cura de quo merito curet : quia illi 
debebatur imperium . 
caput detectus sine galea , quasi non pugnaturus ; 
nam 
audierat cetera parce puer bello . 
erat autem inter 
duces quasi dux . 
ecce pro admiratione et demonstratione. honestum 
pulchrum : Terentius ita me di bene ament , honestus est . 
micat scilicet Ascanius fulget qualiter gemma . 
aut collo aut capiti figurate : nam 'colli vel capitis' 
erat commune . 
oricia terebintho Oricos civitas est Epiri , iuxta quam 
nascitur terebinthus , nigrum lignum habens , folia in buxi speciem . 
retulit autem comparationem ad candidum vultum , qui erat nigris 
crinibus cinctus . 
cui melius quam si dixisset 'cuius' . 
magnanimae 'gentes' scilicet . 
magnanimae gentes hic est 
ordo , aliter non stat versus : est autem prosphonesis. ismare modo 
nomen est proprium : nam 'Ismarius' facit appellativum a monte 
Ismaro Thraciae . 
vulnera dirigere pro 'dirigentem' : 'vulnera' autem 'dirigere' , 
id est sagittas quibus fiunt vulnera : est autem hysteroproteron. vvlnera 
dirigere aut vulnus pro sagitta posuit , ut insequitur 
infesto vulnere Pyrrhus : aut acerrime expressit inevitabiles 
sagittas , dicens eum vulnera , non tela dirigere . 
maeonia Lydia , quae ante Maeonia vocabatur . 
ergo ideo 
'generose' , quod Lydius . 
pingvia culta aut figuratum est , quae exercendo 
culta faciunt : aut 'culta' pro arvis . 
pactolusque inrigat auro Pactolus et Hermus Lydiae 
flumina sunt , aurum sicut Tagus trahentia . 
sed Pactoli fabula talis 
est : Mida rex cum ibi regnaret , Silenus captus ab eius sociis et vinctus 
est . 
miseratione vel prudentia eum et resolvi fecit et omni adfabilitate 
fovit . 
quibus rebus ille gratiam rependens , praestitit Midae , ut quicquid 
tetigisset , in aurum verteretur ; 
sed cum ille quaecumque contigisset 
in aurum convertens , fame periclitaretur , ex praecepto in Pactolum 
fluvium abluendi gratia se mittere iussus est . 
in quem se cum iecisset , 
ferendi auri naturam flumini dedit , ipse destitit in aurum quae contingebat 
mutare . 
'inrigat' autem 'auro' mire , cum ramenta quaedam 
auri inveniri dicantur . 
et capys hinc nomen campanae ducitur urbi iste quidem 
dicit a Capy dictam Campaniam . 
sed Livius vult 
a locis campestribus dictam , in quibus sita est . 
sed constat eam 
a Tuscis conditam viso falconis augurio , qui Tusca lingua capys 
dicitur , unde est Campania nominata . 
Tuscos autem omnem paene 
Italiam subiugasse manifestum est . 
hinc nomen campanae ducitur urbi 
iste quidem hoc dicit , sicut Ovidius , qui Capyn de Troianis esse commemorat 
ille dedit Capyi repetita vocabula Troiae , Coeliusque 
Troianum Capyn condidisse Capuam tradidit eumque Aeneae fuisse 
sobrinum . 
alii Campum Samnitem condidisse Capuam confirmant . 
sed 
Capuam vult Livius a locis campestribus dictam , in quibus sita est . 
alii a Capy Atyis filio , Capeti patre , tradunt . 
alii hunc Capyn filium 
Capeti volunt esse , Tiberini avum , ex quo fluvius Tiberis appellatus 
est , eumque Capuae conditorem produnt . 
constat tamen eam a Tuscis 
conditam de viso falconis augurio , qui Tusca lingua capys dicitur : 
unde est Capua nominata . 
Tuscos autem aliquando omnem Italiam 
subiugasse manifestum est . 
alii a Tuscis quidem retentam et prius 
Vulturnum vocatam : Tuscos a Samnitibus exactos Capuam vocasse ob 
hoc quod hanc quidam Falco condidisset , cui pollices pedum curvi 
fuerunt quem ad modum falcones aves habent , quos viros Tusci capyas 
vocarunt . 
Varro dicit propter caeli temperiem et caespitis fecunditatem 
campum eundem Capuanum cratera dictum quasi sinum salutis et 
fructuum . 
contulerant nocte interveniente peregerunt . 
et est explanatio 
rerum , quas Aeneas gessit postquam est profectus ab 
Euandro ad petenda auxilia , dum inter suos et Turnum bella gerebantur : 
rem enim ante omissam breviter exsequitur . 
media aeneas 
freta nocte secabat aut 'media nocte' , aut 'freta media' . 
regem adit instanti tempore adit . 
quidve petat scilicet auxilium . 
quidve ipse ferat 
vicissitudinem auxilii , ut supra Euandro accipe daque 
fidem . 
multi autem 'quidque petat quidque ipse ferat' dicunt oportuisse 
dici , sed mutatam coniunctionem : neque enim ex alterius persona exponitur , 
sed totum ex Aeneae , et ideo 'que' coniunctione opus fuisse ; 
've' enim proprie 'vel' significat , ut sic nec patris Anchisae 
cineres manesve revelli. mezentius arma quae sibi 
conciliet inicit latenter timorem , ne forte possit collectis auxiliis 
Mezentius in regna remeare , a quibus fuerat ante depulsus . 
violentaque pectora turni superba , ut est illud 
quos illi bello profugos egere superbo , id est violento . 
hvmanis quae sit fiducia rebus latenter hoc dicit : nolite 
putare fixam esse et stabilem felicitatem , magna est enim rerum 
varietas : invicem accipietis auxilia . 
admonet inmiscetque preces partim rogat , partim admonet 
hoc solacium esse vitae humanae tutissimum , si vel mutua 
dentur auxilia , vel in prosperis positi etiam subiecta considerent . 
et est superioris versus expressio : nam edocet , quae peterent et 
quod eum sollicitabat . 
'admonet' vero vel causa Mezentii , vel quia 
instabilis est et vaga fortuna . 
tarchon hoc nomen ubique Graece 
ponit , excepto uno in loco , ut est haud procul hinc 
Tarcho et Tyrrheni : quod metri causa fecit . 
ferit facit , ex more Romano , propter porcum qui de lapide 
feritur. libera fatis exempta fatali necessitate , qua pugnare 
non poterant propter illud externos optate duces . 
gens lydia per derivationem 'Lydia gens' : nam 'Lydia' provincia 
proprium est . 
prima tenet more viri fortis in principiis est : alibi 
princeps ante omnes densum Palinurus agebat agmen . 
rostro phrygios subivncta leones pro 'subiunctos leones habens' . 
vult pro iugo rostrum navis fuisse , leones autem singulos in singulis 
navis partibus fuisse depictos . 
sane notatur a criticis Vergilius 
hoc loco , quemadmodum sic cito dixit potuisse naves Aeneae 
fieri : quod excusat pictura , quam solam mutatam debemus accipere . 
ergo hanc navem Aeneae ab Etruscis datam intellegamus . 
quidam volunt 
hanc navem ex his esse quibus Aeneas ad Euandrum erat evectus , 
et ad Etruriam terra esse portatam . 
gratissima propter illinc facta navigia . 
eventus belli varios licet haberet fortissimum militem , 
cogitabat tamen incerta bellorum . 
iam quaerit sidera deest 'de Aenea' . 
et 'quaerit sidera' num 
de sideribus quaerit , an ipsa sidera , id est percenset . 
aut num causa 
quaerendi quod cupiat lucem . 
noctis iter aut per quae nox decurrit : aut quae intuentes 
nautae iter peragunt noctibus . 
iam modo , ut iamque 
hos cursu , iam praeterit illos . 
quae passus terraque 
marique num quia audiendo res gestas Aeneae incendatur et ipse ad 
imitandi cupiditatem ? 
pandite nunc helicona deae Parnasus mons est Thessaliae 
iuxta Boeotiam , quem locum aliquando Aones tenuerunt , qui 
in duo finditur iuga , Cithaeronem Liberi et Heliconem Apollinis et 
Musarum . 
ex quo fons manare dicitur , quem Pegasi ungula protulisse 
fertur , qui vocatur Hippocrene . 
tuscis Tusci a frequenti sacrificio sunt dicti a)po\ tou= qu/ein : 
unde Tuscos populos bene dicimus . 
Tusciam vero non debemus dicere , 
quia nequaquam in idoneis auctoribus legitur , sed aut Etruria dicenda 
est ab Etrusco principe , aut Lydia a Lydo , aut Tyrrhenia ab eius 
fratre , qui , ut supra diximus , cum parte populi de Maeonia 
venit ad Italiam . 
quod ergo hic dicit Vergilius 'Tuscis comitetur ab 
oris' , de Tuscorum finibus intellegendum est . 
massicus aerata princeps secat aequora tigri inter 
auxilia accipiendum : nam Aeneae prima est navis . 
et licet sit catalogus 
in quo enumerantur hi qui venerunt de Tuscia , invenit tamen 
aliquam varietatem , quod hos navibus venisse commemorat , cum in 
septimo Turni praesidia per terram venisse memoraverit . 
sane sciendum 
amare Vergilium Italis ducibus dare nomina vel fluviorum vel 
montium . 
ut ergo supra Almonem et Aventinum commemoravit , 
sic nunc Massicum dicit : nam Massicus mons est , unde et vinum 
Massicum dicitur . 
plerique tamen Massicum nolunt proprium esse 
nomen , sed appellativum , dicentes Osinium esse Massicum regem : 
nam paulo post dicturus est qua rex Clusinis advectus 
Osinius oris , et nunc dicit 'qui moenia Clusi' . 
multi alium Massicum , 
alium Osinium esse volunt . 
'tigri aerata' cuius rostrum erat 
in similitudem tigridis ; 
namque solent naves vocabula accipere a 
pictura tutelarum . 
hinc est hunc vehit inmanis Triton , 
item et aurato fulgebat Apolline puppis . 
'tigri' autem 
secundum regulam dixit : nam Graeca nomina quae genetivum singularem 
in 'dis' mittunt , in eo tantum et in dativo crescunt , in 
accusativo et ablativo paria sunt nominativo , ut 'tigris tigridis tigridi 
tigrin tigris a tigri' , 'Isis Isidis Isidi Isin Isis Isi' : si aliter 
invenerimus , abusive dictum est , ut in Lucano ocior et 
caeli flammis et tigride feta . 
moenia clusi pro 'Clusii' : nam Clusium dicitur : et est 
dictum per synizesin , sicut nec cura peculi pro 'peculii' . 
Clusium 
autem est oppidum iuxta Massicum , quod in Etruria condidit Clusius 
Tyrrheni , sive Telemachus Vlixis filius . 
cosas civitas Tusciae , quae numero dicitur singulari secundum 
Sallustium : unde apparet esse usurpationem . 
corytique coryti proprie sunt arcuum thecae ; 
dicuntur 
tamen etiam sagittarum , quas et pharetras nominamus . 
una ad totam classem refert. torvus pro forti et aspero : 
vel terribilis . 
fulgebat scilicet puppis Apolline , armis exercitus . 
populonia est civitas Tusciae . 
matrem autem eorum 
qui venerant , patriam dixit , ut alibi insignem quem 
mater Aricia misit . 
quidam Populoniam post XII . 
populos in Etruria 
constitutos populum ex insula Corsica in Italiam venisse et condidisse 
dicunt : alii Populoniam Volaterranorum coloniam tradunt . 
alii 
Volaterranos Corsis eripuisse Populoniam dicunt . 
expertos belli peritos : nam 'expertes' sunt ignari . 
'belli' 
autem potest pro 'in bello' accipi. ilva quidam Ilvam Ithacen dictam 
volunt ; 
est autem insula adiacens Tusciae , in conspectu Populoniae . 
Probus 'trecentos' subdistingui vult , ut 'insula' sequentibus iungatur . 
in exhavstis chalybum generosa metallis quanto exhausta 
fuerit , tanto generosior , hoc est polu/gonos . 
ergo 'in exhaustis' 
non est una pars orationis : namque Plinius Secundus dicit , 
cum in aliis regionibus effossis metallis terrae sint vacuae , apud 
Ilvam hoc esse mirum quod sublata renascuntur et rursum de isdem 
locis effodiuntur . 
Varro et aliud dicit , nasci quidem illic ferrum , 
sed in stricturam non posse cogi nisi transvectum in Populoniam 
Tusciae civitatem , ipsi insulae vicinam . 
interpres hominum divumque 'interpres' medium est : 
nam et deorum interpretator , et hominum , quibus divinas indicat 
mentes , interpres vocatur . 
et notandum quod ait Nigidius Figulus , 
has artes ita inter sese esse coniunctas , ut alterum sine altero esse 
non possit : unde his quos perfectos vult probare Vergilius , omnium 
divinandi artium praestat scientiam , ut hoc loco , item supra Heleno , 
de quo ait Troiugena , interpres divum , qui numina 
Phoebi , qui tripodas , Clarii lauros , qui sidera sentis . 
Nigidius 
autem solus est post Varronem , licet Varro praecellat in theologia , 
hic in communibus litteris : nam uterque utrumque scripserunt . 
fibrae fibrae sunt iecoris extremitates . 
parent autem 
est 'peritissime agnoscuntur' : quod ad omnia referendum est , fibras , 
sidera , voces avium et fulmina : nam si 'videntur' tantum accipias , 
cuiuis possunt videri , nec tamen intellegi . 
item voces avium non 
videntur , sed agnoscuntur auditae . 
nec 'parent' obtemperant procedit . 
nam quomodo sidera vel fibrae vel aves vel fulgura possunt 
obtemperare ? 
parent apparent ac patent , quasi nihil ei absconditum 
vel abstrusum sit . 
an hyperbolice tantam illi scientiam siderum 
vel ceterarum quas dixit rerum esse , ut ei parere videantur , sicut dicimus 
artes quibusdam esse subiectas ? 
praesagi fulminis ignes 'praesagi' futura denuntiantis , ut 
de caelo tactas memini praedicere quercus . 
est enim †Iovi filius 
fulmen , de quo tantum futura noscuntur , ut in octavo plenius 
de fulminis generibus dictum est . 
alii non ipsum fulmen praesagum 
accipiunt , sed eos praesagos , qui inde futura praedicunt . 
rapit raptim ducit . 
densos acie in acie constrictos 
et coniunctos . 
alpheae ab origine pisae Alpheus fluvius est inter 
Pisas et Elidem , civitates Arcadiae , ubi est templum Iovis Olympici : 
ex quibus locis venerunt qui Pisas in Italia condiderunt , dictas a 
civitate pristina , unde nunc addidit 'urbs Etrusca solo' , cum praemisisset 
'Alpheae ab Origine Pisae' . 
sane Pisas antiquitus conditas 
a Peloponneso profectis , vel ab his qui cum Pelope in Elidem venerunt . 
alii Pisum , Celtarum regem , fuisse Apollinis Hyperborei filium et cum 
Samnitibus bellum gessisse , a quorum regina , quae post coniugis mortem 
imperio successerat , receptum , in Etruria oppidum suo nomine condidisse . 
alii †locum ex deo privigno genitum , iuvenem viribus magnis , 
Pisas condidisse aiunt . 
Cato originum qui Pisas tenuerint ante adventum 
Etruscorum , negat sibi conpertum ; 
sed inveniri Tarchonem , 
Tyrrheno oriundum , postquam eorundem sermonem ceperit , Pisas condidisse , 
cum ante regionem eandem Teutanes quidam , Graece loquentes , 
possederint . 
alii ubi modo Pisae sunt , Phocida oppidum fuisse aiunt , 
quod nobis indicio est ex Peloponneso originem id oppidum trahere . 
alii incolas eius oppidi Teutas fuisse , et ipsum oppidum Teutam nominatum , 
quod postea †Pisas Lydia lingua sua singularem portum significare 
dixerunt ; 
quare huic urbi a portu lane nomen inpositum . 
alii 
ab Epeo , Troiani equi fabricatore , conditum tradunt , qui cum aliis 
Graecis in hanc regionem reiectus est : ubi postquam Troianae captivae 
metu dominarum , ad quas deducebantur , naves incenderunt , desperatione 
reditus remansit , urbemque condidit et ab ea , quae est in Peloponneso , 
Pisas cognominavit . 
equo fidens id est eques optimus . 
quidam 'Astur' pro 
'Astures' accipiunt , apud quos equi et equites optimi perhibentur . 
versicoloribus armis depictis : per quod bellicosus ostenditur . 
tercentum adiciunt accedunt et consentiunt eius voluntati : 
unde ait 'mens omnibus una sequendi' , id est coniurati sunt . 
Probus 'adiciunt' adiacent et quasi iuxta sunt tradit . 
qui caerete domo ac si diceret 'qui sunt domo Carthagine' . 
Caere autem , ut et supra diximus , etiam Agylla 
dicitur , a)po tou= xai/rein , quod verbum salutandi gratia apud Graecos 
dici solet . 
hanc Pelasgi condiderunt , qui cum sitim passi nec usquam 
aquam invenientes , casu quodam fontem invenissent , in eodem loco oppidum 
condiderunt . 
nec videatur contrarium , quod ait 
ducit Agyllina nequiquam ex urbe secutos , quasi et Turno 
et Aeneae praestet auxilium : nam illi Lausum fugientem secuti sunt , 
hi vero communi odio et consilio totius civitatis in Mezentium arma 
commoverunt . 
minionis fluvius est Minio Tusciae , ultra Centumcellas . 
pyrgi veteres hoc castellum nobilissimum fuit eo tempore 
quo Tusci piraticam exercuerunt ; 
nam illic metropolis fuit : 
quod postea expugnatum a Dionysio tyranno Siciliae dicitur , de quo 
Lucilius scorta Pyrgensia . 
intempestaeque graviscae Graviscanum 
oppidum alii intempestum dicunt ventis et tempestatibus 
carens : quod nulla potest ratione contingere . 
intempestas ergo Graviscas 
accipimus pestilentes secundum Plinium in naturali historia 
et Catonem in originibus , ut intempestas intellegas sine temperie , 
id est tranquillitate : nam ut ait Cato , ideo Graviscae dictae sunt , 
quod gravem aerem sustinent . 
ligurum ductor nam Liguria post Tusciam est , circa Gallos . 
cunare quidam duci nomen datum tradunt a Cunaro monte , 
qui in Piceno est. cupavo o Cupavo : et declinatur 'Cupavo' , sicut 
'Cicero' 'Cato' . 
namque ferunt luctu cycnum phaethontis amati Phaethon 
Clymenes et Solis filius fuit . 
qui cum doleret obiectum sibi 
ab Epapho , rege Aegypti , quod esset non de Sole , sed de adulterio 
procreatus , duce matre venit ad Solem et poposcit , ut si vere esset 
eius filius , petenda praestaret . 
quod cum Sol iurasset per Stygem 
paludem se esse facturum , petit ille ut eius currus agitaret . 
Sol 
post iusiurandum negare non potuit . 
acceptis itaque curribus Phaethon , 
cum orbitam solis exisset , et coepisset mundus ardere , a Iove 
fulminatus in Eridanum cecidit , qui et Padus vocatur . 
huius interitum 
flentes sorores , Phaethusa et Lampetusa , deorum miseratione 
in arbores commutatae sunt , ut hic dicit , in populos , ut in bucolicis , 
in alnos . 
fuit etiam quidam Ligus , Cycnus nomine , 
dulcedine cantus ab Apolline donatus , amator Phaethontis . 
qui cum 
eum fleret extinctum , longo luctu in avem sui nominis conversus est . 
qui postea ab Apolline inter sidera conlocatus est. cuius nunc filium 
Cupavonem dicit habere cycni pennas in galea ad formae paternae 
insigne monstrandum . 
crimen amor vestrum Phaethontem amatum 
a Cycno aut pie aut turpiter , accipiamus necesse est . 
si turpiter , 
talis est sensus : crimen vestrum est , o Cycne et Phaethon , 
quod sic amastis ; 
hoc vobis tantum potest obici . 
alii 'vestrum' pro 
'tuum' accipiunt , et ad solum Cycnum referunt , ut vos , 
o Calliope , precor . 
si pie amavit , secundum Asprum 'crimen' erit 
'causa' , ut alibi et crimine ab uno disce omnes , ut sit 
sensus : o Phaethontiades sorores et o Cycne , causa vestrum , id est 
vestrae mutationis , amor est , quia sic Phaethontem amastis , ut periretis . 
umbramque sororum ambitiose dictum pro 'inter arbores 
de sororibus factas' . 
et est unum de his , quae habet Vergilius inimitabilia 
et sua propria : tale est illud sinuatque alterna volumina 
crurum , item cum primum sulcos aequant sata . 
musa carmine , cithara , cantilena . 
canentem senectam qui canentem senectam mollibus 
transegit in plumis . 
canentem senectam pro albo colore neoterice 
dictum putant . 
sidera voce sequentem cum cantu caelum petentem : 
vel quod est re vera relatus in sidera , sicut videmus in sphaera . 
filius deest 'eius'. aequales comitatus classe catervas 
aut per naves aequaliter habens distributas catervas : aut ipsi 
duci pares virtute . 
centaurum aut nomen navis ; 
aut qui erat in navi pictus . 
ocnus iste est Ocnus , quem in bucolicis Bianorem 
dicit , ut namque sepulchrum incipit apparere Bianoris . 
hic Mantuam dicitur condidisse , quam a matris nomine 
appellavit : nam fuit filius Tiberis et Mantus , Tiresiae Thebani vatis 
filiae , quae post patris interitum ad Italiam venit . 
alii Manto , filiam 
Herculis , vatem fuisse dicunt . 
hunc Ocnum alii Aulestis filium , alii 
fratrem , qui Perusiam condidit , referunt : et ne cum fratre contenderet , 
in agro Gallico Felsinam , quae nunc Bononia dicitur , condidisse : permisisse 
etiam exercitui suo ut castella munirent , in quorum numero 
Mantua fuit . 
alii a Tarchone Tyrrheni fratre conditam dicunt : Mantuam 
autem ideo nominatam , quod Etrusca lingua Mantum Ditem 
patrem appellant , cui cum ceteris urbibus et hanc consecravit. mantus 
genetivus Graecus est : nam si latine declinaveris 'Mantonis' 
facit , sicut in Plauto legimus Ionis . 
dives avis maioribus praepotens . 
et bene 'dives avis' , 
quia non ab Ocno , sed ab aliis quoque condita fuit : primum namque 
a Thebanis , deinde a Tuscis , novissime a Gallis , vel , ut alii dicunt , 
a Sarsinatibus , qui Perusiae consederant. sed non genus omnibus 
unum quia origo Mantuanorum et a Tuscis venit , qui in Mantua 
regnabant , et a Venetis : nam in Venetia posita est , quae et Gallia 
cisalpina dicitur . 
gens illi triplex populi sub gente quaterni quia 
Mantua tres habuit populi tribus , quae in quaternas curias dividebantur : 
et singulis singuli lucumones imperabant , quos tota in 
Tuscia duodecim fuisse manifestum est , ex quibus unus omnibus 
praeerat . 
hi autem totius Tusciae divisas habebant quasi praefecturas , 
sed omnium populorum principatum Mantua possidebat : 
unde est 'ipsa caput populis' . 
ergo Vergilius miscet novam et veterem 
Etruriam , ut utriusque principatum patriae suae adsignet , cum alioquin 
Mantua ad haec auxilia pertinere non debeat , quia Aeneas nulla 
a transpadanis auxilia postulaverit , cum omnis exercitus adversum 
Mezentium uno loco consederit . 
et propterea putatur poeta in favorem 
patriae suae hoc locutus , ut de hac sola trans Padum pro Aenea adversum 
Mezentium auxilia faciat venisse , quod nec populorum nomina , 
nec lucumonum rettulerit . 
tusco de sanguine vires quia robur totum a lucumonibus 
habuit . 
in se armat id est odio sui in arma compellit . 
patre benaco velatus harvndine glauca mincius i . 
d. i. a. pinu Benacus lacus est Venetiae , de quo fluvius nascitur 
Mincius . 
iure ergo dux Venetus fluvium provinciae suae depinxit 
in navi : quem Benaci filium , quia ex ipso habet originem , dicit . 
gravis fortis , ut ferit ense gravem Thymbraeus 
Osirim : vel 'gravis' aut animo , aut aetate , aut 'gravis' propter 
navem , nam sequitur 'centenaque arbore fluctum verberat assurgens' . 
centenaque arbore non ait remis , sed arboribus , ad exprimendam 
navis magnitudinem , quae plures habuit remorum ordines : unde ait 
Lucanus et summis longe ferit aequora remis . 
marmore mari . 
triton pictus in navis prora : et sic ait quasi de vero Tritone , 
ut galea alta Chimaeram sustinet , Aetnaeos 
efflantem faucibus ignes. caerula 'caerula freta' , non 'caerula 
concha' , nam versus non stat . 
laterum tenus ut crurum tenus , a)/xri tw=n pleurw=n . 
hispida horrida , saetosa . 
frons hominem praefert modo frontem primam partem 
hominis intellegere debemus ; 
nam hoc dicit : a capite usque ad ima 
latera hominis monstrabatur effigies . 
spumea semifero incertum , utrum pictus , an ex aere factus . 
tot lecti proceres quare Tarchonem praeteriit : an quia illi 
omnes sub imperio eius fuerunt ? ter denis triginta accipiamus 
naves fuisse , non , ut quidam volunt , singulos duces tricenas naves 
habuisse : nam enumeratorum militum non convenit numerus , praesertim 
cum sequatur 'subsidio Troiae' , id est parvo auxilio : nam 
apud maiores bella non ambitu , sed virtute constabant . 
Troiae aut 
castra Aeneae dixit : aut 'Troiae' pro Troianis . 
iamque dies caelo concesserat non dicit diem intervenisse ; 
nam supra ait media Aeneas freta nocte secabat . 
et 'caelo 
concesserat' pro 'in caelo' , et deest 'nocti' . 
noctivago nomen mire conpositum. phoebe luna , sicut 
sol 'Phoebus' , item 'Titan' sol , et 'Titanis' luna . 
describit autem 
noctem mediam et dicit finitum diem secundum Romanum ritum , 
qui a media nocte diem numerant , et noctem similiter a medio die . 
nec lunae fit sine causa commemoratio : nam aliter nymphae videri 
non poterant . 
neque enim m. d. c. q. parenthesis est . 
clavumque regit pro 'clavo navem regit'. clavvmque 
regit iam ei et in quinto libro dedit gubernandi peritiam . 
velisque ministrat 'velis' quidam dativum volunt , non ablativum , ut si 
dicamus aliquem ministrare convivis . 
medio in spatio inter navigandum . 
chorus comitum 
nymphae de navibus factae . 
et mire 'comitum' , quia cum eo venerant . 
alma cybebe a Cybebo Phryge , qui primus ei sacrum instituit . 
cybebe alma mater deum , dicta Cybele vel a)po tou= kubi/- 
sai th\n kefalh/n , id est capitis rotatione , quod semper Galli , per 
furorem motu capitis comam rotantes , ululatu futura praenuntiabant : 
Lucanus crinemque rotantes sanguinei populis ulularunt 
tristia Galli . 
'Cybebe' autem bacchius est ; 
nam 'Cybele' , 
anapaestus est , ut hic mater cultrix Cybele , vel a 
Cybelo sacerdote †dici vel a Cybele . 
innabant pariter quia de navibus versae . 
quot prius id est 'quantae' ; 
ad numerum retulit : ergo 
subtraxit 'tot' . 
lustrantque circumdant et circumeunt . 
doctissima cymodocea poetice , sicut etiam mutatio ipsa 
confingitur : ergo 'doctissima' quae divinitus hanc doctrinam fuerit consecuta : 
nam stultissimum est , quod ait quidam : ideo 'doctissima' , 
quia Ilionei navis fuit . 
pone sequens hoc quidam ideo dictum tradunt , quod adversae 
videri nolunt : unde est transque caput iace , ne respexeris . 
dorso eminet peritia natandi ostenditur . 
tacitis aut ipsa tacita ; 
aut pro 'tacite et leniter'. subremigat 
subnatat . 
ignarum adloquitur aut praesentiae suae ignarum , aut quod 
e navibus nymphae factae sunt. vigilasne deum gens Aenea vigila 
verba sunt sacrorum ; 
nam virgines Vestae certa die ibant ad 
regem sacrorum et dicebant 'vigilasne rex ? 
vigila' . 
quod Vergilius 
iure dat Aeneae , quasi et regi et quem ubique et pontificem et sacrorum 
inducit peritum . 
et bene primo interrogat , deinde quod vigilat , 
approbat. 'deum' autem 'gens' propter dis genite et 
geniture deos . 
velis inmitte rudentes hoc est rudentibus vela inmitte , id est 
laxa , ut est illud notas odor attulit auras . 
inmitti autem dicuntur 
rudentes cum vela laxantur . 
sacro de vertice argute 'sacro' , ne miretur Aeneas deas factas . 
pinus hoc loco secundum quartam dixit declinationem , in bucolicis 
iuxta secundam , ut Maenalus argutumque nemus 
pinosque loquentes semper habet . 
nos sumus loquitur per 
definitiones . 
sane declamatorie hos versus explicuit . 
perfidus qui post foedus bella commovit : hinc Latinus 
ipsi has sacrilego pendetis sanguine poenas . 
alii 
e communi sermone perfidum Rutulum dici volunt , quia ipsa Troiana 
est . 
ut autem pro 'quoniam' : Plautus in Pseudulo ut 
lassus veni de via , me volo curare (Ps . 
661) , et in Mostellaria 
eundem animum mihi oportet esse gratum ut impetravi (Mos . 
220) pro 
'quoniam' . 
praecipites nomen pro adverbio , 'praecipitanter' . 
rumpimus propter illud continuo puppes abrumpunt 
vincula ripis. invitae ac si diceret : malueramus tibi 
potius servire , quam in nympharum numina commutari . 
teque 
per aequor quaerimus id est haec nobis vagandi est causa , ut te 
invenire possimus . 
refecit aut 're' vacat : aut quia ante in ipsis forma fuerat 
navium . 
ergo alteram fecit . 
dedit esse deas Graeca figura , ut donat 
habere viro . 
aevum inmortalitatem . 
agitare dia/gein , hoc est agere . 
iam loca ivssa tenent ut et supra diximus , 
hoc kata\ to\ siwpw/menon accipiendum est ; 
nam intellegimus , eum 
equites misisse per terram . 
ne castris ivngant aut 'se' subaudis : aut 'iungant' pro 
'iungantur' . 
socios veniente vocari antiquo verbo militiae usus est : viros 
enim 'vocari' significat eos , qui necessitate in bellum , non voluntate 
conveniunt . 
crastina lux deest 'veniat' , hoc est crastina lux veniat tantum . 
[et crastina lux] si ad Aeneam referas 'spectabis' et 'non inrita 
dicta putaris' , 'crastina lux' subaudiendum 'cum venerit' . 
si autem ad 
lucem 'spectabit' legas , 'crastina lux' suspendendum . 
quidam crastina 
lux mea si non inrita dicta putaris ingentes rvtvlae spectabit 
caedis acervos 'spectabit' est vera lectio , et ordo est 'si 
mea dicta inrita non putaris , crastina lux ingentes acervos caedis 
videbit' : nam male quidam 'spectabis' legunt et ad lucem referunt . 
quod non procedit ; 
nullus enim sic loquitur : o Aenea , nisi quae 
dico minime credis , o lux crastina ingentes caedis acervos videbis . 
alii more antiquo 'lux' pro 'luce' accipiunt : Lucilius in tertio hinc 
media remis Palinurum pervenio nox pro 'nocte' . 
Longus ait 
deest 'venerit' : unde et ipse 'spectabis' legit . 
dextra discedens inpulit mire 'discedens' : adiuvatur enim 
pulsus recedente eo qui inpulerit . 
havd ignara modi inpulit navem libramenti peritia et 
moderationis : quippe quae fuerat navis . 
fugit pro 'velociter' posuit . 
ocior et iaculo breviter tribus comparavit , quoniam et sagittam 
ventis aequavit . 
inde aliae celerant cursus hoc est , inde aliae nymphae 
aliarum navium cursus celeriores efficiunt , sicut fecerat Cymodocea . 
an 'aliae' naves ? inscius id est rerum quas audierat ; 
nam credere 
ex aperto non poterat . 
omine augurio promissae victoriae . 
convexa hic 'convexa' epitheton est , quia ait 'supera convexa' : 
alibi solum 'convexa' principale est . 
alma parens idaea deum alma proprie est tellus ab eo 
quod nos alat , abusive tamen etiam aliis numinibus hoc epitheton 
datur . 
terram autem ipsam constat esse matrem deum : unde et 
simulacrum eius cum clavi pingitur ; 
nam terra aperitur verno , hiemali 
clauditur tempore . 
dindyma mons Phrygiae . 
turrigeraeque urbes civitates turritae , quas terra gerit ; 
unde et cum corona turrita mater pingitur deum . 
ad frena 
leones ideo hoc fingitur , quod omnis feritas maternae subiacet 
adfectioni et subiugata est . 
figurate autem 'leones ad frena cordi' , 
id est frenati leones . 
propinques familiare efficias , prosperes , matures , propitium 
facias , ut et propius res aspice nostras . 
phrygibusque adsis ac si diceret , et cultoribus tuis . 
tantum effatus breviter , ut supra ait , propter 
lucem iam maturam , id est plenam ; 
nam non crepusculum , sed lux 
iam matura describitur . 
revoluta id est aperta , sicut contra 
involutum dicimus esse quod clausum est . 
rvebat autem non 
occidebat , sed oriebatur , cum impetu veniebat , quia per orbem : ut 
et ruit Oceano nox . 
et est in sensu hysteroproteron : 
prius enim nox fugatur , sic dies oritur . 
matura multa , quasi tempestiva et quam iam esse oportebat : 
aut satis plena et clara . 
sociis edicit secundum dicta nymphae . 
†signa sequantur 
numquid literarum figura faciunt pervolutam ? signa sequantur 
vel tesserae vel tubarum , vel re vera signa militaria . 
quales sub nubibus atris altis modo . 
strymoniae vero grves a fluvio Thraciae Strymone , iuxta 
quem habitant . 
haec autem comparatio non ad telorum pertinet 
iactum , sed ad Troianorum clamorem . 
fugiuntque notos aut quosvis ventos frigidos : nam 
etiam grues significant tempestatem futuram , ut in georgicis 
legimus aut illum surgentem vallibus imis aeriae fugere 
grues : aut re vera 'notos' ; 
horum enim calorem fugiunt cum revertuntur 
in Thraciam ex Aegypto . 
secundo num laeto ? 
Troianorum 
clamor ex gaudio . 
adlabi classibus aequor cum classibus labi ; 
aut aequore 
classem labi . 
quidam ita exponunt , ut hoc ad phantasiam Rutulorum 
referant , quoniam admirantibus his unde tanta fiducia animos Troianorum 
incessisset , repentina facies multarum navium adpropinquantium 
perinde visa est , atque si ipsum aequor cum classibus allaberetur . 
ardet apex capiti ex sequentibus intellegimus Aeneae 
armorum fieri descriptionem ; 
nam dicturus est 'at non audaci 
Turno fiducia cessit' , quamvis talia arma conspiceret . 
si tamen 
primam respicias conexionem , quasi de Turno videtur dicere : quod 
non procedit . 
'apex' coni altitudo hoc loco . 
est autem Homeri et 
locus et comparatio . 
hoc autem iste violentius posuit , quod ille 
stellae tantum facit comparationem , hic etiam stellae pestiferae , 
respiciens quas clades Rutulis sit inlaturus Aeneas . 
possumus tamen 
'apex capiti' accipere utrumque eum fuisse conplexum cum dicit 'ardet 
apex capiti cristisque a vertice flamma funditur' , et sacerdotis per apicem 
et viri fortis facere mentionem . 
dicitur autem apex virga , quae 
in summo pilleo flaminum lana circumdata et filo conligata erat , unde 
etiam flamines vocabantur . 
hoc autem nomen a veteribus tractum est : 
apere enim veteres ritu flaminum adligare dicebant ; 
unde apicem 
dictum volunt . 
cometae sanguinei lugubre rubent pro 'lugubriter' . 
cometae autem latine crinitae appellantur . 
et stoici dicunt has stellas 
esse ultra XXXII . 
quarum nomina et effectus Avienus , qui iambis 
scripsit Vergilii fabulas , memorat . 
Plinius etiam Secundus dicit , 
cometas stellas esse naturales , quae apparent certis temporibus . 
item hoc quoque commemorat , cometas fieri de planetis quinque , 
unde interdum bonum , interdum pessima significant . 
nam si de 
Venere aut Iove fiant , optima praenuntiant ; 
si de Marte aut Saturno , 
deteriora : nam Mercurialis semper talis est , qualis ille cui 
cohaeret ; 
unde et minister deorum fingitur . 
hinc est ergo quod 
modo ait 'cometae sanguinei lugubre rubent' , id est noxii . 
hanc 
stellam Electram dicunt , cum qua Iuppiter concubuit . 
quae cum Troiam 
ardentem videret , capillum lacerabat atque ita in astra est recepta . 
sane 
Avienus cometarum has differentias dicit : stella , quae obliquam facem 
post se trahens quasi crinem facit , Hippius vocatur . 
ista si ab occasu 
solis in ortum veniat , mala Persidi et Syriae ostendit ; 
si ad meridiem 
attenderit , Africam et Aegyptum a malis relevat , solis pecoribus pestem 
denuntians ; 
si septemtrionem respexerit , Aegyptum bellis et miseriis premit ; 
si occidentem attenderit , gravat Italiam et quicquid ab Italia 
usque ad Hispanias tenditur ; 
si a meridie in septemtrionem ierit , a 
bellis quidem externis securitatem denuntiat , sed seditiones domesticas 
significat . 
alter cometes est , cui ex gladio nomen est , nam Graece 
cifi/as appellatur . 
cuius tractus est longior et pallidus color , neque 
comas habere dicitur , et hebetior eius flamma est . 
qui si orientem attenderit , 
regem Persidis dolis significat appetendum , denuntiat et bella ; 
etiam Syrios pari conditione involvit ; 
et Libyam atque Aegyptum fraude 
et insidiis nuntiat posse laborare . 
quod si occidentem attenderit , foedera 
nocua regionis eius regi significat , quae dicit per puellam conrogatam 
in nuptias posse dissolvi . 
alter cometes est , qui lampas appellatur et 
quasi fax lucet . 
hic cum orientem attenderit , omnes illas orientis partes 
dicit nebulis posse laborare frugesque eorum caliginoso aere corrumpi ; 
si meridiem attenderit , Africam dicit siccitate et serpentibus 
posse laborare ; 
si occidentem spectaverit , Italiam dicit adsiduis fluminum 
inundationibus laborare ; 
si septemtrionem viderit , famem gentibus 
septemtrionalibus significat . 
est etiam alter cometes , qui vere cometes 
appellatur ; 
nam comis hinc inde cingitur . 
hic blandus esse dicitur . 
qui si orientem attenderit , laetas res ipsi parti significat ; 
si meridiem , 
Africae aut Aegypto gaudia ; 
si occidentem inspexerit , terra Italia voti 
sui compos erit . 
hic dicitur apparuisse eo tempore quo est Augustus 
sortitus imperium ; 
tunc denique gaudia omnibus gentibus futura sunt 
nuntiata . 
si septemtrionem attenderit , prospera universa significat . 
est 
alter cometes in tympani modum , qui nec valde lucet , et electri colorem 
habet , quem disceum vocant . 
iste quoniam ex uno loco non solet gigni , 
orbi terrarum caedes , rapinas , bella et cetera mala significat . 
sextum 
cometen appellari ex regis Typhonis nomine Typhonem dicunt , qui 
semel in Aegypto sit visus , qui non igneo , sed sanguineo rubore fuisse 
narratur ; 
globus ei modicus dicitur et tumens , crinem eius tenui lumine 
apparere ferunt , qui in septentrionis parte aliquando fuisse dicitur . 
hunc Aethiopes dicuntur et Persae vidisse et omnium malorum et famis 
necessitates pertulisse . 
quarum †ple vel inpleniores differentias , vel in 
Campestro vel in Petosiri , siquem delectaverit , quaerat . 
sirius ardor Sirius stella est in ore canis , quae , ut in 
tertio diximus , quantum in ipsa est , pestifera est , sed pro 
qualitate adiacentium aut vincitur aut maioribus utitur viribus : hinc 
est quod , cum certo tempore semper oriatur , non semper est noxia . 
sed secundum physiologicos , idcirco <canis> 
caloris sidus putatur , quod id 
animal igneam vim habet : nam quod natura inimicum umorem habeat , 
propterea fieri ut aegre aquam hauriat ad restinguendam sitim : nam 
ideo eos , qui rabidi canis morsu continguntur , aquam refugere et , ni 
cito subveniatur , perire siti , quia †nifus eius animalis , quod contrarium 
umori sit , similiter in corpore humano saeviat . 
laevo noxio hic , ut si mens non laeva fuisset : 
alibi pro bono , ut siquem numina laeva sinunt . 
an potius 'laevo' 
notio , quia canis circa austrum est et astrologi notia quae sunt in caelo 
sinistra vocant ? quod autem ait 'contristat lumine' , cum de stella 
loqueretur , quam armis splendentibus comparavit , bene hoc Statius 
ad ipsa arma transtulit , dicens armaque in auro tristia . 
praecipere pro 'praecipiendi et depellendi' . 
quod votis optastis adest magna ars persuadentis est , 
ut quod cupit fieri , in praeiudicium trahat . 
sic hoc loco quia vult 
Turnus , ut optent pugnam eius socii , hanc eos semper dicit optasse . 
perfringere dextra fortiter facere . 
et bene verbo usus est 
militari . 
in manibus non iam in votis , sed in manibus res est . 
esto pro 'sit' : tertia namque persona est . 
'referto' autem pro 
'referat' . 
referto facta patrum alii hic distinguunt , ut sit , referat 
modo unusquisque facta patrum et laudes . 
et secutus Sallustium 
hoc dixit , qui ait , Hispanorum fuisse , ut in bella euntibus 
iuvenibus parentum facta memorarentur a matribus . 
alii distinguunt 
'nunc magna referto facta' , ut duas res dixerit : nunc unusquisque 
et suorum factorum meminerit , et laudis parentum . 
egressique si 'egressi' , figurate dictum est . 
avdentes fortuna ivvat Terentianum fortes fortuna adiuvat . 
et potest haec sententia et superioribus adplicari et per se separatim 
intellegi . 
versat quos ducere contra cogitat quidem , sed non 
facit , ne diviso exercitu utrobique vincatur : quod sequentia indicant , 
nam paulo post dicturus est 'et rapit acer totam aciem in 
Teucros' . 
concredere 'con' vacat . 
altis 'puppibus' , non 'pontibus' . 
pontibus transtris , scalis navium . 
servare pro 'servaverunt' . 
langventis tranquilli . 
brevibus vadis . 
se credere 
pro 'crediderunt' . 
per remos id est scaphis . 
et deest 'descendunt' . 
non spirant legitur et 'sperat' , quod et melius est : nam 
dum vada esse non sperat , incidit in ea . 
non sperat] quia 'fracta 
non remurmurat unda , sed mare inoffensum crescenti adlabitur aestu' . 
precatur modo cum precibus hortatur . 
tollite ferte ad celeritatem nimiam dictum est . 
findite rostris militari felle dictum est , ut etiam terra ipsa quodam 
modo sentiat hostis adventum . 
statione statio est portus temporalis ; 
nam portus est 
ubi hiematur . 
sed modo statio siccum litus significat : hoc enim 
dicit : potiar terra , et navem frangere non recuso . 
innocvae innocuus est cui non nocetur , innoxius qui non 
novit nocere ; 
sed hoc poetae plerumque confundunt . 
'innocuae' 
quibus non sit nocitum ; 
alibi litus innocuum , quod non 
noceat . 
sed non puppis tua e)pidio/rqwsis et prosfw/nhsis . 
dorso iniquo dorsum est durior harena , quae remeantibus 
fluctibus et euntibus plerumque densetur et in modum saxi 
durescit , quod a nautis pulvinus vocatur , a Graecis qi=n : Homerus 
para\ qi=na polufloi/sboio qala/sshs . 
Probus 'vadi dorso' pro 'vado' 
dictum putat , ut in georgicis dorso nemoris . 
iniquo 
sibi nocenti . 
sustentata non ab alio , ut fratremque ruentem 
sustentat dextra , sed quasi a)nakwxeu/ousa : vel 'sustentata' cum 
sustentaretur . 
Melissus 'sustentata' pro suspensa accipit : nam ideo et 
'anceps' est , cum huc atque illuc nutaret. fluctusque fatigat 
subaudis 'eam' : nam 'fluctus' nominativus est singularis . 
exponit in undis ideo 'in undis' , non 'in undas' , quia 
in ipso loco res agitur , nec est mutatio . 
fragmina antique dictum : nam 'fragmenta' dici debere non 
nulli adserunt . 
omen pugnae Sallustius pugnam illam pro omine 
bello futuram . 
ideo ergo 'omen' , quia , sicut nunc , sic ubique 
vincet Aeneas . 
invasit agrestes quia dixit et latos 
vastant cultoribus agros . 
therone hoc nomen in Pindaro lectum est tantum . 
et 
bene in honorem victoris victum laudat . 
tunicam squalentem splendentem loricam . 
'squalentem 
auro' splendentem auro . 
et significat copiam densitatemque auri in 
squamarum speciem intexti : squalere enim dictum a squamarum crebritate 
atque asperitate , quae in serpentum pisciumve coriis visuntur : 
alibi quem pellis aenis in plumam squamis auro conserta 
tegebat , et alibi iamque adeo rutilum thoraca 
indutus aenis horrebat squamis . 
quidquid igitur inculcatum obsitumque 
aliqua re erat squalere dicebatur. havrit 'ferit' modo 
significat , sed non nudum latus , sed quod aperuerat : et putatur hysteroproteron . 
quidam militarem elocutionem putant : cum enim a latere 
quis aliquem adortus gladio occidit , 'haurit illum' dicunt . 
et tibi phoebe sacrum omnes qui secto matris ventre 
procreantur , ideo sunt Apollini consecrati , quia deus est medicinae , 
per quam lucem sortiuntur : unde Aesculapius eius fingitur filius ; 
ita enim eum procreatum supra diximus . 
Caesarum etiam 
familia ideo sacra retinebat Apollinis , quia qui primus de eorum 
familia fuit , exsecto matris ventre natus est , unde etiam Caesar 
dictus est : licet varia de etymologia huius nominis dicantur , ut 
diximus supra . 
quod licvit parvo legitur et 'cui licuit' . 
et respexit ad 
illud , quod ferrum nunc iuvenis vitare non potuit , quod parvus evasit . 
nec longe pro 'nec multo post' , adverbium loci pro temporis antique . 
ivvere manus id est suae . 
usque tamdiu , donec . 
dum terra donec [in] terra . 
labores praebvit nove dixit , cum bona praeberi dicantur . 
an ideo 
'praebuit' , quod haec Herculi profuerunt , ut ad inmortalitatem per ista 
perveniret . 
ecce pharon legitur et 'Pharo' , ut it clamor 
caelo , ut sit dativus ab eo , quod est 'hic Pharus' . 
si autem 'Pharon' 
legeris , figuratum est ; 
nam de nominativo transit ad dativum , 
dicens 'clamanti' . 
inertes aut quod alii inertiam obiecerint : aut 
quia , ubi pugnari oportet , loqui inertis est . 
flaventem malas flaventes malas habentem , primae 
aetatis . 
et est ordo : tu quoque Cydon miserande iaceres , dum sequeris 
Clytium flaventem prima lanugine malas , id est dum adulescentem 
sectaris , cuius amore flagrabas : qui iuvenum tibi semper erant . 
infelix nova gavdia cydon de Cretensibus accipimus 
quod in amores puerorum intemperantes fuerunt : quod postea in 
Laconas et in totam Graeciam translatum est , adeo ut et Cicero 
dicat in libris de re publica , obprobrio fuisse adulescentibus si 
amatores non haberent . 
propter quod poeta Cydonem inducit amatorem . 
novimus autem Cydonas Cretenses dici . 
sane 'Cydon' quando 
nomen est proprium , 'Cy' naturaliter producit ; 
si appellativum , corripit 
'Cy' , ut Parthus sive Cydon , telum inmedicabile 
torsit . 
tamen Statius etiam in proprio corripuit , ut haec 
regi promissa Cydon haec Lampe dabamus : quod fecit , abutens 
licentia qua utimur in propriis nominibus . 
nova gavdia 
quem tunc primum amare coeperat . 
stratus id est paene . 
securus amorum hoc loco 'oblitus' : 
aliter securus amorum germanae , id est contemnens , non 
curans . 
miserande pro 'miserandus' ; 
nam pro nominativo vocativum 
posuit , ut contra socer arma Latinus habeto : 
licet illic possit accipi 'socer arma Latinus habeat' : nam 'habeto' 
et secunda et tertia persona est . 
tamen etiam et alibi nominativum 
pro vocativo posuit , ut corniger Hesperidum fluvius 
regnator aquarum . 
stipata cohors id est unanimiter veniens . 
septem numero hoc est pro 'septem' : et deest 'quia' : veteres 
enim ita enuntiabant : Lucilius in IV . 
hi prae se portant ingentes 
munere pisces triginta numero . 
an potius proprie ? 
credibile est 
enim ut saepius iecerint. septenaque tela more suo pro 'septem' , 
ut 'bina' pro duobus : frenaque bina . 
stringentia corpus quidam e)mfatikw/teron putant , id est 
iam stringentia . 
alii participium praesens pro futuro accipiunt , id est 
quae nisi essent deflexa , stringere habuerant. deflexit partim s . 
c. alma venus male ait Donatus , hoc loco ante dictorum oblitum 
esse Vergilium , quod post Iovis prohibitionem bellis facit numina 
interesse , non respiciens , Iovem magis deos hortatum esse in foedera , 
quam a bellis prohibuisse : nam et paulo post tam Iuno , quam 
Iuturna bellis intererunt . 
achaten omnia nomina quae in 'tes' exeunt , vocativum 
in 'a' mittunt , ut 'Achates Achata' , 'Thymoetes Thymoeta' . 
suggere tela mihi ordo est : suggere tela mihi , quae in 
campis Iliacis in Graecorum stetere corporibus : nullum enim dextera 
mea in Rutulos sine causa iaculabitur telum eorum , quae iam sunt 
caede hostium comprobata . 
qui vero 'steteruntque in corpore Graium' 
per coniunctionem , non per pronomen legunt , hi non 'que' sed 'autem' 
debuisse dici putant , et mutatam a poeta coniunctionem . 
alii 'que' 
coniunctionem pro 'enim' ponunt , ut primaque oriens 
erepta iuventa est . 
transverberat scindit . 
hvic frater subit 'huic subit' id est prope venit . 
traiecto missa lacerto quae fuerat missa retro acto 
lacerto . 
protinus iugiter , continue . 
tenorem currendi modum , 
id est eodem impetu fertur . 
moribunda morienti similis . 
quod ita esse etiam Sallustius 
comprobat et ostendit , qui ait quasi vitabundus per tramites 
et saltuosa loca exercitum ductare : nam Iugurtha non 
vitabat legatum , sed se eum vitare simulabat . 
nam quia nomen 
est , ideo significat similitudinem , non passionem . 
quod si participialiter 
diceretur , a passivo veniret : omnia enim a passivo participia 
in 'dus' exeunt . 
moribunda similis morienti : non enim 
participialiter aliquid significat , sed nominis habet significationem . 
nominis autem significatio similitudinem habet , non passionem . 
quando dico 'moriturus est' , vere moriturus est ; 
moribundus autem 
non vere , sed similis morienti est : unde et Sallustius dixit quasi 
vitabundus . 
nervis aut necessarie additur 'nervis' , aut 'nervis' 
tantum 'pependit' . 
fratris de corpore rapto si diceret 'fratrum de corpore' , 
speciosius esset : quod ideo omisit , quia hasta Alcanoris tantum 
vulneraverat manum , in Maeonis vero haeserat corpore . 
est licitum quoniam non contra dixerat. femur 'femur' 
dicimus , quia legitur et declinatur 'huius femoris' ; 
illius vero ablativi 
non invenitur nominativus laetus eripit a femine , 
licet Caper in libris enucleati sermonis dicat 'femen' ; 
sed non ponit 
exemplum . 
ergo aut 'hoc femur' , aut 'hoc femen' : nam 'femus' non 
dicimus penitus . 
hic curibus hoc est 'tunc' . 
et est ordo : tunc fidens primaevo 
corpore advenit Clausus Curibus , qui erat de Curibus , ut 
Verres Romulia : aut 'fidens Curibus' , id est multitudine , ut 
ecce Sabinorum prisco de sanguine magnum agmen 
agens Clausus . 
rigida id est tenens eam , non vibrans et iaciens . 
boreae de gente suprema aut originem ducentes a 
Zetho et Calai , qui filii Boreae et Orithyiae nymphae fuerunt , ut 
'de gente' de genere accipiamus : aut certe in hyperboreis montibus 
natos , unde est origo venti Boreae . 
'suprema' autem pro 'supremi 
Boreae' . 
si autem , ut quidam volunt , Boream principium generis 
accipiamus , erit 'suprema' dictum pro 'summa' : quod si ventum intellegimus , 
'suprema' ultima modo : sicut <enim> 
dictum est , initium 
flandi Boreas concipit <ab hyperboreis montibus>. ismara Thraciae 
civitas a monte Ismaro dicta . 
hic autem feminino 'Ismara' , quia patriam 
dixit , ibi neutro iuvat Ismara Baccho conserere . 
expellere tendunt hoc est loco se invicem movere 
contendunt . 
limine decenter dictum , id est in litore . 
magno aethere id est aere in magno ; 
nam venti in 
aethere non sunt , sed in aere : sic supra atque aethera 
tranant cum sonitu pro 'aerem' . 
obnixa omnia contra mare mari , nubes nubibus , venti 
ventis . 
legitur et 'obnixi' , ut referatur ad ventos . 
haeret pede pes pro 'pedi' ; 
nam antiptosis est . 
et est 
Homeri versiculus . 
rotantia ut Eleusinae matris volventia plaustra : 'rotantia' 
ergo quae rotantur . 
torrens non Tiberis , sed quicumque alius fluvius ad tempus 
crescens . 
insvetos acies inferre pedestres quia saxis , quae torrens 
intulerat , inpediti Arcades , omissis equis pedestrem pugnam insueti 
inierant et a Latinis pellebantur. arcadas accusativus est pluralis , 
cuius ultima syllaba ideo brevis est , quia nominativus pluralis 
'es' terminatur , ut 'hi Arcades' , ut 'delphines delphinas' . 
Latio sequaci metonymia pro 'Latinis' , ut alibi 
invadunt urbem somno vinoque sepultam . 
dimittere quando 'quando' siquidem . 
et est Romanae 
militiae : nam in locis inpeditis equos comitibus dabant et pedestri 
certamine confligebant . 
quo fugitis hoc amare dictum est . 
et iam preces sequuntur . 
per vos et fortia facta adiurat eos per ipsorum facta , 
quoniam non habet puer proprios titulos : nam est ei prima militia . 
per ducis evandri melius 'ducis' , quam si dixisset 'regis' : 
hoc enim nomen exprimit ducentem in proelia : Sallustius quo cupidius 
in ore ducis se quisque bonum et strenuum ostentantes 
non dixit 'proconsulis'. devictaque bella finita , exhausta : nam 
hostis vincitur , non bellum . 
subit succedit , ut cui deinde subibit . 
lavdi 
ut solet , virtuti : potest et proprie intellegi . 
fidite ne pedibus dativus est 'pedibus' : nam 'fido tibi' 
dicimus . 
hac vos et pallanta ducem patria alta reposcit 
hoc vult patria , ut per caedes hostium revertamur . 
numina nulla premunt argumentatur a facili , dicens , 
non contra deos , sed contra mortales bella tractamus . 
ecce maris quod est efficax , in fine posuit : nam dicit 
eos quo fugiant non habere , cum terra teneatur ab hostibus , mare 
autem pedibus transire non possint . 
castra vero ingredi turpissimum 
est : aut certe etiam hoc inpossibile , si ab hostibus obsidentur , ut 
quidam volunt , intellegentes 'et rapit acer totam aciem in 
Teucros' scilicet suam , quam ducebat , ceteris relictis . 
magna 
clavdit nos obice pontus periphrasis , id est mari claudimur . 
et 
modo usus habet , ut 'hic obex' dicamus , unde quidam 'magno 
obice' legunt . 
antiqui etiam 'haec obex' dicebant , secundum quod 
est 'magna obice' . 
hinc est quod non nulli vitant generis dubietatem 
et legunt 'magni' , scilicet 'maris' . 
Caper tamen in libris dubii generis 
probat dici et 'hic obex' et 'haec obex' , quod , ut diximus , 
hodie de usu recessit . 
Troiam id est castra Troianorum . 
densos prorumpit in hostes ut eos hortaretur exemplo . 
fatis iniquis exitum praeoccupavit futurum . 
magno pondere hoc est magni ponderis , ut 
aere cavo clipeum pro 'aeris cavi' . 
receptat ideo frequentativo usus est , quia haerentem 
hastam ossibus avellere facile non poterat . 
et expressit moram quandam 
et molitionem extrahentis. ergo 'receptat' est frequenti concussione 
divellit . 
tale est et illud clipeoque sinistram 
insertabam aptans . 
quem non super occupat 'quem super' Lagum , subauditur 
'stantem'. super occupat quem non desuper occupat : ideo autem 
'desuper' , quia Pallas ad evellendam hastam fuerat inclinatus . 
nam pallas ante rventem dum furit ordo est : nam 
eundem Pallas ante excipit , id est dolo interimit ; 
ille enim incautus 
fuerat , furens propter crudelem mortem sodalis , unde et incautus 
fuerat . 
tumido in pulmone et naturaliter tumido , et quia furebat . 
'in pulmone' autem 'recondit' archaismos est pro 'in pulmonem' . 
hinc sthenium petit pro 'tunc' , loci adverbium pro temporis . 
rhoeti de gente vetusta anchemolum haec fabula in Latinis 
nusquam invenitur auctoribus . 
Avienus tamen , qui totum Livium 
iambis scripsit , hanc commemorat , dicens Graecam esse . 
Rhoetus 
ergo Marrubiorum rex fuerat in Italia , qui Anchemolo filio Casperiam 
superduxit novercam : hanc privignus stupravit . 
quo cognito 
cum eum pater persequeretur et ad poenam vocaret , fugiens ille se 
ad Turnum contulit : ad Daunum . 
merito ergo in bello Turni Dauni 
filio Anchemolus gratiam reddit . 
'gente' autem 'vetusta' ideo , quia a 
Phorco , deo marino , originem ducere legitur . 
hoc totum Alexander 
Polyhistor tradit , quem Lucius Sulla civitate donavit . 
vos etiam gemini ut supra tu quoque flaventem 
prima lanugine malas . 
svis etiam suis : Lucanus et amissum fratrem 
lugentibus offert . 
et est absolutum , suis omnibus , non suis 
parentibus tantum . 
discrimina differentias . 
thymbre pro 'Thymber' , metri causa metaplasmum fecit : 
ipse enim superius 'Thymber' dixit . 
evandrius possessivum est 
modo , non patronymicon . 
decisa svum mire 'suum' , tamquam dominum , a quo fuerat 
separata . 
semianimesque micant digiti ferrumque retractant 
Ennii est , ut oscitat in campis caput a cervice revulsum , 
semianimesque micant oculi lucemque requirunt : quem versum 
ita ut fuit , transtulit ad suum carmen Varro Atacinus . 
tuentes modo videntes , alibi defendentes significat . 
dolor et pudor sic de Mezentio aestuat ingens 
uno in corde pudor mixtoque insania luctu . 
alii dolorem alicuius 
studii ardorem et promptam gloriae cupiditatem veterum more 
dictum volunt , ut Graeci po/non appellant : Lucilius in quinto nam 
omnibus unus dolor est captus labosque . 
fugientem rhoetea praeter id est praeterfugientem . 
tantumque morae fuit ilo subaudis : ad mortem Ili hoc 
spatium fuit tantum , et haec sola mora , quo minus Ilus periret . 
de cuius morte cum nihil dicat , intellegendum est . 
intercipit quia intercipi aliena dicuntur. tevthra ab 
eo quod est 'hic Teuthras huius Teuthrae' , quomodo 'Aeneas Aeneae' . 
Tyren ab eo quod est 'hic Tyres' . 
semianimis potest et 'semianimis' ab eo quod est 'semianimus' 
legi . 
optato id est ex voto : per aestatem enim venti frequenter 
optantur et quasi contingere videntur ex voto , quia †difficuli 
aestate validiores sunt . 
dispersa ex diversis locis . 
mediis absolute dixit. extenditur una sicut duces diversis 
locis commissa proelia continuaverant . 
acies vulcania ideo abusus est , quia comparatio ad bellum 
pertinet : nam de igne aciem dicere satis incongruum est : ergo 
'acies Vulcania' vis ignis , quae late per campos effunditur . 
ille sedens non quasi Pallas , pugnantibus suis , nihil agat , 
sed comparatur illius securitati huius voluntas. victor cui vota 
processerunt , voti compos , e)pituxw/n . 
ovantes abusio est , non 
proprietas . 
coit omnis in unum id est conpellitur : unanimiter omnes 
fortiter faciunt . 
sed bellis acer 'sed' modo inceptiva particula est , ut 
in Sallustio saepius , sicut 'at' interdum : nam non est coniunctio 
ratiocinantis . 
in sva colligit arma post scutum se clausit , alibi 
et se collegit in arma . 
elatam in ivgulum iugulo suo vulnus minantem . 
fata canens quasi divinus . 
alii 'cavens' legunt ; 
secundum 
quod non statim et divinus : nam et ab aliis audita cavere 
potuerat . 
canentia lumina aut hypallage est pro 'ipse canens' : 
aut physicam rem dixit ; 
dicuntur enim pupillae mortis tempore 
albescere . 
iniecere manum parcae traxerunt debitum sibi . 
et sermone 
usus est iuris : nam manus iniectio dicitur quotiens , nulla 
iudicis auctoritate expectata , rem nobis debitam vindicamus . 
telisque sacrarunt evandri multis experimentis ostenditur Vergilium 
subtiliter et aliud agentem ritum vetustissimorum sacrorum referre . 
hic 
ergo cum dicit 'telisque sacrarunt Euandri' docet , quidquid destinatum 
fuerit diis , id sacrum appellari . 
perveniri autem ad deos non posse , 
nisi libera ab onere corporis fuerit anima : quod nisi morte fieri non 
potest . 
oportune ergo his sacratum Halesum loquitur , cum inminebat 
interitus . 
da nunc thybri pater vicinum invocat numen , circa 
cuius ripas bella tractantur : sic supra tu dea , tu praesens 
nostro succurre labori . 
duri aut fortis , aut asperi et crudelis in hostes . 
tua quercus in tuis ripis creata . 
sane superius de speciebus 
stativi augurii dictum est , in quibus capillorem esse diximus , 
quod hoc loco tangit . 
capillor autem dicitur cum auspicato arbor 
capitur et consecratur Iovi Fulguri : dicit enim his versibus 'da nunc , 
Thybri pater , ferro , quod missile libro , fortunam' et reliqua , 'haec arma 
exuviasque viri tua quercus habebit' : hic ergo cum arborem nominat , 
videtur veteris ritus inducere mentionem . 
avdiit modo exaudiit et ad effectum deduxit , paulo post 
tantum audiit , ut audiit Alcides iuvenem . 
dum texit 
dum spoliat ; 
nam tempus praesens est , non praeteritum ab eo quod 
est 'tego' : sic Plautus ego hunc hominem hodie texam pallio . 
et 'tegit' 'te' primam syllabam corripit , ut tantum positione longa sit . 
inermum et 'inermem' dicimus et 'inermum' . 
at non caede viri tanta perterrita sinit agmina 
subaudis 'esse' . 
primus abantem ideo 'primus' , quia comites eius exemplum 
secuti sunt ; 
nam infert 'sternitur Arcadiae proles sternuntur Etrusci' 
et 'agmina concurrunt ducibusque et viribus aequis' . 
oppositum obstantem , fortiter pugnantem . 
et quidam dubium 
volunt , utrum 'pugnae oppositum' , an 'nodum pugnae' , quod est melius . 
nodumque moramque bene addidit 'moram' , ne 'nodum' aliud 
acciperemus : nam 'nodus' proprie est densa peditum multitudo , sicut 
'turma' equitum , ut lectum est in disciplina militari . 
'nodum' ergo 
pro difficultate accipe , quae vix possit resolvi . 
grais inperdita corpora teucri quos Graeci perdere 
nequiverunt . 
Teucros autem accipimus quos secum duxit Aeneas ; 
nam ait quorum de numero qui sese in bella sequantur 
praestantes virtute legit . 
aliter non procedit : nam 
paulo post erupturi sunt qui obsidentur in castris . 
'inperdita' autem 
quis ante hunc ? 
extremi addensent acies Lucanus quantum 
pede prima relato constringit gyros acies . 
'denseo' autem 
secundae coniugationis est . 
nec turba moveri tela manvsque 
sinit Lucanus gladiosque suos conpressa timebat . 
quidam sane 'turbam' multitudinem accipiunt ; 
nam plurali numero 
'turbas' perturbationes dixerunt et strepitus : unde et Terentium turbas 
lampadas propter strepitum volunt dixisse , cum parcus senex <nec]2 
puerperam per publicum duci suadeat nec strepitum per turbas adhiberi . 
maiore sub hoste sub hostilitate : nam sub diversis hostibus 
pereunt . 
monet succedere lavso expositio talis est : monitus a sorore 
continuo secat agmen , atque ut vidit socios . 
feror pro 'ferri debeo' , id est ire debeo . 
cuperem ipse parens spectator adesset aspere et amare dictum : 
multa enim mala graviora videntur si ante oculos nostros eveniant , 
quam si audiantur . 
tale est et in secundo de Polite qui nati 
coram me cernere letum fecisti : non enim obicit Pyrrho , quod 
occiderit , quia hoc ius belli exigebat , sed quare vidente patre : et his 
similia , ut inpositique rogis iuvenes ante ora parentum 
et an fratris miseri letum ut crudele videres ? 
et vidi oculos ante ipse meos et victum 
tendere palmas Ausonii videre . 
aequore ivsso pro 'ipsi iussi' . 
et est usurpatum participium : 
nam 'iubeor' non dicimus , unde potest venire 'iussus' . 
sic ergo hic participium usurpavit , ut Horatius verbum , dicens 
haec ego procurare et idoneus imperor et non invitus . 
ergo 
satis licenter dictum est , adeo ut huic loco Probus [hic corruptum] 
alogum adposuerit . 
tum deinde . 
stupet in turno id est in Turnum intuens . 
omnia quae omnia ? 
an circa Turni arma et corpus ? 
Tyranni regis superbi . 
aut spoliis ego iam raptis lavdabor opimis aut leto 
insigni dilemma argumentum , quod est ab utraque parte firmissimum 
et concludit adversarium . 
spoliis opimis quae dux duci 
detrahit , ut diximus supra , sunt spolia opima . 
sorti pater aequus utrique est 'sorti' pro 'casui' et 'fortunae' . 
aequus hoc est aequo animo feret , si cecidero : quia dixerat 
Turnus 'cuperem ipse parens spectator adesset' . 
frigidus arcadibus coit in praecordia sanguis praesagio 
mortis futurae . 
pedes apparat ire ne videatur pugnae iniquitate vicisse . 
specula cum vidit ab alta hoc ad currus altitudinem 
spectat , leo ad Turni violentiam atque feritatem . 
et est ordo : utque 
leo advolat , talis est Turni imago venientis . 
contigvum postquam vidit eum venisse intra iactum teli , 
scilicet ut posset feriri . 
ire prior pallas subaudis 'voluit' . 
alii 'ire' pro 'it' 
legunt , ut sit infinitivus pro indicativo . 
si qua si quo modo. fors 
fortuna . 
et dictum est propter illud audentes fortuna iuvat . 
avsum num pro 'audentem' ? 
per patris hospitium deest 'mei' . 
te precor alcide supra contra inferiorem hostem fluminis 
imploravit auxilium : nunc contra hostem maiorem viribus 
deum invocat virtute praestantem . 
cernat semineci ad illud quod ait Turnus 'cuperem ipse 
parens spectator adesset' hic dicit 'ipse suum cernat interitum' . 
victoremque ferant morientia lumina turni Donatus 
dicit 'meminerint' , sed melius est 'sustineant' , quasi pondus et poenam : 
nec enim meminisse possunt oculi . 
lacrimasque effundit inanes hic ostendit eventum 
futurum . 
stat sva cuique dies sectis philosophorum poetae pro 
qualitate negotiorum semper utuntur , nec se umquam ad unam alligant 
nisi quorum hoc propositum est , ut fecit Lucretius , qui Epicureos 
tantum secutus est . 
scimus autem inter se sectas esse contrarias : 
unde fit ut in uno poeta aliqua contraria inveniamus , non 
ex ipsius vitio , sed ex varietate sectarum . 
illud namque quod ait 
in quarto sed misera ante diem , Epicureorum est , qui 
casibus cuncta concedunt : nunc quod dicit 'stat sua cuique dies' , 
stoicorum est , qui dicunt fatorum statuta servari . 
sane prudenter 
fecit ut fluxam et vagam opinionem Epicureorum daret homini , 
id est sibi , —nam illud ex persona poetae dictum—hanc autem 
validam daret Iovi : nam stoici et nimiae virtutis sunt et cultores 
deorum . 
'stat' autem fixa est . 
'dies' vero tempus vitae ; 
nam feminino 
usus est genere : cum enim masculino utimur , re vera diem 
significamus . 
sane prudenter negaturus a causa coepit , quia qui rogat , 
dum suspensus expectatione est , potest audire causam , cur sibi postea 
negatum sit ; 
ceterum si statim neges , non admittit excusationem : ideo 
negaturus Iuppiter sic coepit. breve tempus vitae quia quandoque 
finitur : ipse paulo post Rhaebe diu , res si qua diu 
mortalibus ulla est , viximus , item Cicero quid est enim hoc 
ipsum diu , in quo est aliquid extremum ? 
omnibus est magna consolatio , quae ostendit non esse 
dolenda communia . 
quis enim indignetur , contingere eum quod omnium 
est ? sed famam extendere factis contra illud quod occurrebat , 
vitanda esse ardua , si communis omnibus mors esset , vita brevis , 
dicit ideo amandas esse virtutes , ut vitae brevitas fama et gloriae 
meritis possit augeri . 
opus officium . 
gnati deum ut Achilles Thetidis , Memnon Aurorae , 
Ascalaphus Martis . 
sarpedon secundum Vergilii declinationem , ut 
nothum Sarpedonis alti , paenultima habebit accentum in nominativo ; 
secundum Homerum , qui et Sarpedontos et Sarpedonos facit , 
et ultima et paenultima syllaba habet accentum . 
etiam sva turnum 
multi 'et iam' legunt , ut sit 'ecce' . 
et pertinet ad consolationem 
si cito periturus est ille qui vincit . 
metas fines , ut his ego nec metas rerum nec 
tempora pono . 
pervenit bene ad exprimendum celerem mortis 
adventum praeterito usus est tempore . 
rutvlorum reicit arvis respiciendo fecit partem feliciorem , 
ut aspice nos hoc tantum : quicquid enim Iuppiter 
videt , admodum iuvat . 
reicit 're' naturaliter brevis est et 
eam pro longa posuit : sic alibi reice , ne maculis infuscet vellera 
pullis : quod licet possit excusari , quia cum facit 'reieci' , 'i' 
inter duas vocales posita , producit superiorem , ut dicamus longam 
eam esse spe , quia per declinationem longa futura est : tamen quia 
in hac re argumentum magis est quam ratio , dicamus ectasin 
factam , quae poetis plerumque conceditur . 
fulgentem diripit ensem ne iacto telo inermis esset . 
viam molita hoc est cum difficultate quaesivit : per quod 
et soliditas clipei , et minus firmus hastae iactus ostenditur . 
strinxit tactu modico praeteriit : ita enim ab antiquis dicebatur : 
et est significatio levis vulneris . 
ferro praefixum robur periphrasis hastae . 
nunc mage sit legitur et 'nunc magis est' , unus tamen 
sensus est . 
sed si 'mage' legamus , propter metrum dictum est pro 
'magis' , sicut etiam 'pote' pro 'potis' : Persius qui pote ? 
vis dicam ? 
nugaris , cum tibi , calve : quod adeo in usum venit , 
ut etiam in prosa inveniatur : Cicero in frumentaria mage condemnatum 
hominem in iudicium adducere non posse . 
penetrabile pro 'penetrale' dicitur : nam quod penetrat 'penetrale' 
dicitur , quod autem penetratur 'penetrabile' . 
tot ferri terga non dicit quot terga , sed multa . 
cum pellis quidam 'pellis' humiliter dictum accipiunt . 
cuspis ingens ita accipiendum est , ne incongruum sit , 
de puero si dixeris 'ingens pectus' . 
sane cuspidem abusive pro 
hastae mucrone posuit . 
et pectus perforat hic subdistinguendum , ut 'ingens' , 
sicut diximus , ad superiora possit referri . 
animusque sequvntur 'animus' pro anima : nam animus 
consilii est , anima vitae . 
quidam secundum Epicureos animam per 
totum corpus divisam esse volunt , et exinde posse fieri ut quis amputata 
parte corporis vivat : animum vero esse to\ h(gemoniko\n animae , sine 
quo vivere non possumus : ergo secundum sectam sibi notam poetam 
locutum . 
sonitum super arma dedere Homeri est a)ra/bhse de\ teu/xe' 
e)p' au)tw=| . 
referte evandro potest et hic distingui , potest et supra 
'referte' , ut sit 'Euandro remitto qualem meruit filium' . 
quidquid pro 'quodcumque' : Plautus in Bacchidibus quidquid 
est nomen sibi (Bac . 
25). solamen hvmandi est solacium dolentis 
scilicet patris : quia hoc solacium est viventium , humare defunctos . 
stabunt constabunt . 
hoc ergo dicit : non illi parvo , non 
parvo periculo , constabunt Aeneae hospitia . 
et est proverbialis sensus . 
baltei potest et synaeresis esse 'baltei' , potest et hypermetrus 
versus ; 
nam sequens a vocali inchoat . 
balteus autem a 
numero singulari masculini est tantum generis : Iuvenalis 
balteus et tunicae et cristae : in numero vero plurali et neutri : 
idem Iuvenalis quotiens rumoribus ulciscuntur baltea . 
inpressumque nefas insculptum Danaidum nefas . 
Donatus 
tamen 'inpressum' dicit coactum , quod a patre conpulsae sunt 
facere . 
sane fabula talis est . 
Aegyptus et Danaus fratres fuere . 
sed 
cum inter eos contentio de Memphidis imperio fuisset , multis saepe 
†aduotus contumeliis Danaus fratri Aegypto cessit imperio et relicta 
<patria> 
ad Peloponnesum perrexit . 
cuius cives ibi rex factus a suo 
nomine Danaos appellavit . 
quod cum Aegyptum momordisset , veritus , 
ne Danaus de filiabus per generos et nepotes auxilia conquireret , fraude 
concepta , filiis suis quinquaginta fratris filias in matrimonium postulavit . 
quas Danaus , dolorem exilii retinens , mox promisit . 
sed cum 
factae essent nuptiae , sponsae omnes sponsos suos , monente patre Danao , 
nuptiali nocte necaverunt : sola Hypermestra servato Lynceo fugam 
dedit , qui post adeptus patruum Danaum interemit . 
hae Danaides 
apud inferos hanc poenam habuisse dicuntur , ut in dolium pertusum 
aquam mittant . 
nefas declinatione caret . 
sub nocte pro 'in nocte' . 
clonus evrytides laus ab artifice , ut mira 
quem fecerat arte Lycaon , item divini opus Alcimedontis . 
caelaverat auro non auro caelaverat , sed in auro . 
ovat iactat , gloriatur . 
et est ordo , quo spolio potitus ovat 
gaudetque . 
nescia mens hominum hoc ad Turnum pertinet : quia 
propter hunc periturus est balteum , quem nunc se sustulisse laetatur . 
servare modum num quia 'nescia' , ideo 'nec servare modum' ? 
sublata elata . 
magno cum optaverit emptum 'magno emptum' , scilicet 
pretio : sci et alibi et magno mercentur Atridae . 
et 
est sensus talis : erit tempus quo Turnus optabit quovis pretio redimere , 
ne ipse Pallantem occidisse videatur . 
multo gemitu cum multo gemitu . 
multo gemitu lacrimis : 
minus est hic 'cum' . 
o dolor hos duos versus plerique a poeta dictos volunt , 
alii a sociis qui reportant cadaver . 
'dolor' autem propter illud 'haec 
te prima dies bello dedit , haec eadem aufert' , 'decus' propter illud 
'cum tamen ingentes Rutulorum linquis acervos' . 
mali tanti de morte Pallantis scilicet , ut postea inferantur 
quae praeterea addit. certior auctor id est nuntius verus . 
tenvi discrimine leti modico mortis interstitio : per 
quod magna Pallantis virtus ostenditur , quo interempto omnis est 
in fugam conversus exercitus . 
versis fugatis . 
latumque per agmen 'latum limitem ardens agit per agmen' , 
id est facit : sic melius , quam si dicas 'latum per agmen' . 
ergo sic 
intellegamus , aut per ordinem , aut per hypallagen ; 
nam et supra 
sic ait haec ego vasta dabo et lato te limite ducam . 
pallas evander in ipsis omnia sunt oculis erat rectum : 
Pallas , Euander , mensae quas advena primas tunc adiit , dextraeque 
datae , in ipsis omnia sunt oculis . 
sed perite scissa est narratio , 
per quam animus Aeneae perturbatus exprimitur . 
tunc adiit quidam 'tunc' pro 'quondam' accipiunt . 
quattvor hic ivvenes emphasis virtutis quod multos , quod 
iuvenes , quod armatos , quod rapit : minus enim fuerat si dixisset 'capit' : 
unde in XI . 
vinxerat et post terga manus , quos mitteret 
umbris inferias . 
inferias quos immolet umbris inferiae sunt sacra mortuorum , 
quod inferis solvuntur . 
sane mos erat in sepulchris virorum 
fortium captivos necari : quod postquam crudele visum est , placuit 
gladiatores ante sepulchra dimicare , qui a bustis bustuarii appellati 
sunt . 
captivo sanguine pro 'captivorum' , ut captivi 
pendent currus , item captivaque vestis congeritur : 
et est , ut diximus , speciosus ornatus . 
mago dativus est , ut supra Ilo namque procul . 
contenderat adversum iecerat . 
ille astu 'astu' pro scientia bellica. subit subsidit . 
per patrios manes et spes surgentis ivli per eas personas 
rogat , propter quas precatur . 
et bene , ut in belli calore , breviter 
omnes locos ad impetrandam veniam conplectitur . 
penitus defossa talenta multi enim divitias suas obruebant : 
unde Horatius quid iuvat inmensum te argenti pondus 
et auri furtim defossa timidum deponere terra ? sane 
melius 'infossa' diceret , quam 'defossa' , ad quod est metri necessitate 
conpulsus : nam fugit dubiam syllabam . 
et quidam volunt , tria 
genera argenti vel auri poetam conplexum , signatum , factum , infectum : 
signatum , quod in vasis et signis , ut 'caelati argenti' ; 
infectum quod 
in massis , ut 'infectique mihi' . 
atqui talentum non ad numerum solet , 
sed ad pondus referri ; 
nisi forte usum temporis sui heroicis temporibus 
poeta voluerit applicare . 
non hic victoria teucrum vertitur in meo scilicet interitu . 
Lucanus non pondera rerum , nec momenta 
sumus . 
dabit discrimina 'dabit' aut conpensabit , aut faciet , ut quas 
turbas dedit . 
'discrimina' autem differentiam circa eventum et victoriam . 
gnatis parce tuis 'talenta parce' per accusativum Plautine 
dictum , qui ait in Milite parce vocem (Mil . 
1220) . 
sane qui in 
Vergilium scripsit declamationes , de hoc loco hoc ait ex persona 
Aeneae : 'inprobus es , qui aut regi dones , aut filios exheredes' . 
'parce' autem est secundum antiquos 'serva' , ut apud Lucilium et 
Ennium invenitur . 
quod autem dicit 'gnatis parce tuis' , cum supra 
dixerit 'gnatoque patrique' , non est contrarium : nam 'liberos' etiam 
unum dicimus filium , adeo ut Terentius etiam filiam 'liberos' dixerit , 
ut in Hecyra qui illum dignum decreverunt , suos 
cui liberos committerent , ubi pater de filio ad uxorem loquitur . 
ergo usurpavit , respiciens ad 'liberos' , ut gnatos de uno diceret . 
commercia vicissitudines et ignoscendi facultatem ; 
vel captivorum 
redemptionem . 
iam tum pallante perempto pro 'iam tum cum Pallantem 
peremit' . 
hoc patris Anchisae manes idem sentire et patrem et filium 
dicit , quasi hoc commodum ad illos pertineat . 
nec procul haemonides hoc nomen licet possit esse 
patronymicon , quia in 'des' exit , ut dicamus Haemonis filius , tamen 
melius est ut id proprium esse dicamus , quia nusquam aliud nomen 
eius aut praemissum est aut secutum : ergo simile est patronymico , 
ut sit 'Haemonides' sicut Thucydides . 
infula fascia in modum diadematis , a qua vittae ab 
utraque parte dependent : quae plerumque lata est , plerumque tortilis 
de albo et cocco . 
insignibus armis Asper sic legit et utitur Sallustii exemplo , 
qui ait equo atque armis insignibus : Probus vero 'insignibus 
albis' dicit legendum , ut vestes albas accipiamus , quae 
sunt sacerdotibus congruae , sicut Statius de Amphiarao dicit . 
agit campo insequitur per campum . 
immolat quasi victimam , ut ille consueverat : nam hoc 
verbo ad sacerdotis nomen adlusit . 
sane immolari proprie dicuntur 
hostiae , non cum caeduntur , sed cum accipiunt molam salsam : Cato 
in originibus ita ait Lavini boves immolatos , prius quam caederentur 
profugisse in †siciliam. ingentique umbra tegit 
aut magnitudine corporis sui , aut clipei obumbrat eius cadaver : aut 
'ingenti umbra' , id est morte tegit , ut in aeternam clauduntur 
lumina noctem : aut 'ingenti umbra tegit' secundum usum 
accipiendum , id est insultatione eum opprimit et adumbrat , ut 
superatos dicimus adumbratos : aut 'ingenti umbra tegit' †aut inferior 
tegat adversum hostes a fortiore quod institutum vivunt causa spoliorum 
detrahendorum : sequitur enim 'arma Serestus lecta refert humeris' . 
serestus Serestos duos intellegamus , unum in castris et 
unum cum Aenea : nam Troiani nondum erupere de castris , ut intellegamus 
eum quem supra dixit . 
ergo duo sunt ; 
nec 
mirum , cum et ipse dixerit , quod exemplo esse possit Assaracique 
duo . 
lecta refert proprie dixit : nam spolia quae aptantur 
tropaeis , legi dicuntur , id est eligi . 
tibi rex gradive ut 
tibi , Phoebe , sacravit. tropaeum declinatio latina est , unde 
paenultima habebit accentum ; 
in numero vero plurali quia tropaea 
dicimus , sicut Graeci , nec aliquid inde mutilamus , erit in antepaenultima 
accentus , sicut apud Graecos . 
instavrant acies kata\ to\ siwpw/menon ante fusas accipimus 
ex eo quod dixit 'instaurant' . 
vulcani stirpe creatus 
notandum stirpem de patre dictam , cum semper de longa generis 
significatione dicatur . 
veniens pro 'qui venerat' . 
dardanides patronymicon a maioribus . 
anxyris ense 
sinistram quidam ex hoc volunt intellegi etiam Umbronem occisum : constat 
enim vere ab Aenea occisum , sicut ipse in catalogo ait 
sed non Dardaniae medicari cuspidis ictum evaluit . 
deiecerat plusquamperfecto usus est ad exprimendam celeritatem , 
ut suras incluserat auro . 
dixerat ille aliquid proverbialiter dictum est , ac si 
diceret , non mirum sic occisum esse eum qui sibi plurimum adrogabat . 
Cornutus ut sordidum inprobat . 
caeloque animum fortasse ferebat forte se exaequaverat 
caelo , ut de Aenea Drances quibus caelo te laudibus 
aequem : aut 'ferebat' elevabat , quod solus esset maiore senectute 
victurus , debellatis omnibus , id est Aenea cum suis . 
longos pro 'multos' . 
silvicolae favno dryope quem nympha crearat Faunus 
hoc loco quidam rusticus intellegendus est , non deus , sicut 
supra Anxyr , quem legimus Iovem . 
alii Fauni filium , sed antequam 
Faunus in deorum numero reciperetur. non nulli etiam nympham 
non deam volunt , sed Graece sponsam dictam , vel quae recens nupta 
sit , ne incredibile sit ex duobus numinibus procreatum esse mortalem : 
quamquam haec numina secundum Aristotelem aliquando moriantur : 
nam et Eryx , Veneris et Neptuni filius , ab Hercule occisus est . 
ille reducta id est longa , ut interea videt 
Aeneas in valle reducta . 
et intellegimus protenta hasta Tarquiti 
arma esse inpedita . 
alii 'reducta' retro acta dicunt , quod non 
procedit . 
inpedit non permisit usui esse ad protegendum Tarquitum . 
deturbat terrae hoc est in terram . 
super haec inimico pectore fatur quaeritur quid tantum iste 
commiserat , ut sic saeviret Aeneas ? 
sed ubique de morte Pallantis obicitur 
dolor . 
istic nunc sarcasmos est , id est hostilis inrisio . 
'istic' 
autem pro 'hic' . 
non te optima mater utrum vere mater , an terra 
patria ? 
patrio sepulchro aut etiam hinc apparet , Faunum hominem 
fuisse : aut , ut quidam volunt , potest hoc ad matrem referri , 
ut dicat Aeneas quod mater eum sepelire non possit in sui patris monumentis , 
id est in avi eius materni . 
alitibus feris sarkofa/gois oi)wnoi=s : Plautus avi me ferae 
similem faciam , ut praedicas (Capt . 
123) . 
inpasti ita avidi , ut semper credantur inpasti , sicut de 
harpyiis dixit et pallida semper ora fame , quasi fame . 
prima agmina qui agminis erant primi . 
fortemque numam fuluvmque camertem fulvum canqo/n . 
horum 
in catalogo meminit . 
avsonidum pro 'Ausonidarum' , sicut 'deum' pro 'deorum' : 
nam 'Ausonidum' a genere feminino venit ut 'haec Ausonis' et 'hae 
Ausonides' . 
'Ausonidarum' vero venit ab eo quod est 'hic Ausonida 
huius Ausonidae' . 
tacitis regnavit amyclis inter Caietam et 
Terracinam oppidum constitutum est a Laconibus , qui comites Castoris 
et Pollucis fuerunt—cum Glauco , filio Minois , in Italiam 
venerunt et misti cum Ausonis—et ab Amyclis , provinciae Laconicae 
civitate , ei inditum nomen est . 
Lacones itaque isti cum secundum 
Pythagoream sectam a caede omnium animalium abstinerent 
—unde Iuvenalis cunctis animalibus abstinuit qui 
tamquam homine—et ex vicinis paludibus natas serpentes occidere 
nefas putarent , ab iisdem interempti sunt : unde Amyclas tacitas 
dicit , id est Pythagoreas : nam Pythagorica virtus est quinquennale 
silentium . 
Cicero propter nimiam modestiam perisse illos ait , 
dum a finitimis accipiunt iniurias et tacent eas. est et alia expositio : 
cum frequenter falso nuntiarentur hostes et inani terrore civitas 
quassaretur , lata lege cautum est ne quis umquam hostis nuntiaret 
adventum . 
postea cum vere hostis veniret , nullo nuntiante , ex inproviso 
civitas capta est : unde tacitae Amyclae dictae sunt , quod 
periere silentio . 
hinc est quod ait Lucilius mihi necesse est 
loqui : nam scio Amyclas tacendo perisse . 
vel 'tacitis' de quibus 
taceatur , id est ignobiles et non dignae aliqua opinione : vel hypallage 
est pro 'ipse tacitus' . 
aegaeon qualis ipse est qui et Briareus dicitur , Caeli 
et Terrae filius . 
alii hunc ex Terra et Ponto natum dicunt , qui habuit 
Cottum et Gygen fratres . 
hic contra Titanas Iovi adfuisse dicitur , vel , 
ut quidam volunt , Saturno . 
ignem pectoribus arsisse Asper 
dicit , ignem hunc animae intellegendum calorem , venientem ex 
ferocia , ut sit 'cum vim suae crudelitatis efflaret' , ut in georgicis 
spirantem naribus ignem de equo . 
alii ignem hunc fulminis 
volunt , ut sit dictum quemadmodum in primo illum 
expirantem transfixo pectore flammas . 
sane notandum 'ignem 
arsisse' , cum igni alia res ardeat . 
iovis cum fulmina contra quia dicitur flammam emisisse oribus 
suis contra Iovis fulmen . 
Homerus nihil dicit aliud , quam centum 
manus eum habuisse et auxilio eum Iovi adversus Neptunum , 
Iunonem et Minervam fuisse . 
et forte aut suum ignem , aut Iovis , acceptum 
spirasse pro eo , ut sit 'contra' non adversus Iovem , sed similiter , 
a pari , ut Terentius in Adelphis in capite comoediae 
ille ut item contra me habeat facio sedulo . 
paribus id est inter se paribus . 
sic ut non unam manum putares : namque ad hoc pertinet 
comparatio , ut intellegamus , eum multitudinis vice dimicasse . 
desaevit autem hic valde saevit , alias saevire desinit . 
intepvit mucro nimia scilicet caede . 
quadriivges propter homoeoteleuton noluit dicere 'quadriiugos' , 
et contulit se ad aliam declinationem : nam et 'quadriiuges' 
et 'quadriiugos' dicimus , sicut 'inermis' et 'inermus' , 'exanimis' et 
'exanimus' . 
atque illi equi scilicet , nam ad superiora retulit : quod 
sciendum est esse vitiosum ; 
interposuit enim 'adversaque pectora' . 
longe gradientem longis gradibus incedentem : et est militaris 
incessus . 
aut e longinquo . 
effunduntque ducem et hoc loco omisit occisum , ut supra 
Dardanides contra furit . 
biivgis erit nominativus 'hic biiugus' : nam alias biiugibus 
faceret , si esset tertiae formae ab eo quod est 'hic biiugis , huius 
biiugis' . 
adversaque ingens hoc est adversus ipse cum hasta apparuit . 
et bene 'ingens' visus , cum adversa hasta minaretur . 
non diomedis equos nec currum cernis achillis duos 
obicit a quibus est victus Aeneas , nec tamen usquequaque : nam 
eorum impetus evitavit . 
vesano hic poeta adfectionem suam accommodavit dicendo 
'vesano' . 
dicta parat potest legi et 'dicta parat contra' . 
pronus pendens 'pronus' nomen est , nam et comparatur , 
ut 'pronior' . 
si autem participium esset , fieret vitiosa elocutio sine 
interpositione coniunctionis . 
admonvit praeterito praesenti. proiecto extento , ut 
proiectaque saxa Pachyni . 
proiecto] id est ante iacto . 
lucage nulla tuos currus fuga segnis equorum 
prodidit a. v. v. e. h. v. haec adlocutio contraria est superiori , 
hoc enim continet : obiecisti mihi quod sim et a Diomede et ab 
Achille conversus in fugam ; 
te vero , o Lucage , nec equorum tarditas 
prodidit , quod mihi contigit cum a Diomede occisus est Pandarus 
qui in eodem curru dimicabat , nec aliqua umbra equi tui 
sunt territi , quod factum saepius in Homero legitur , sicut et paulo 
post Turnum agit imago bella deserere . 
potest tamen et ad 
illud referri quo tempore eum ab Achille nube cava Neptunus eripuit , 
ut in quinto commemoratur . 
potest et ad aliud referri , 
quod Niphaeus paulo ante ab equis suis proditus est . 
ipse rotis saliens sarcasmos est ; 
nam per inrisionem 
dictum est , qui non morte deiectus es : ille enim vulneratus ceciderat . 
'rotis' autem curru , a parte totum . 
sine permitte , relinque , patere , id est sugxw/rhson . 
latebras animae pectus definitio est pectoris , id est in 
quo anima latet et continetur . 
edebat quasi ad spectaculum : unde et munerum editores 
vocantur . 
funera caedes , ut quis funera fando explicet . 
torrentis aquae notandum quod 'aquae' addiderit , cum absolute 
'torrens' dicatur . 
more furens exposuit superiora epitheta . 
tandem erumpunt 
solutam obsidionem ostendit . 
ascanius puer syllepsis . 
est ordo : Ascanius et iuventus ; 
nam 
'obsessa' et ad Ascanium pertinet . 
ut rebare ut arbitrabaris , verum est quod Troiani Veneris 
virtute nituntur . 
et dictum est per ironiam : nam superfluo 
quidam hanc orationem simpliciter dictam volunt , ut re vera dicat 
Iuppiter per se nihil posse Troianos . 
quod falsum est , adeo ut 
Iunonis oratio ad ironiam , non ad simplicia verba respondeat . 
nec te sententia fallit hoc per parenthesin dictum est . 
vivida id est fortis , ut sed bello vivida virtus . 
cui ivno summissa humilis . 
et quia intellexit obliqua 
Troianorum accusatione inpugnari suum pudorem , etiam ipsa respondet 
oblique . 
tristia vel quae tristem faciant : vel quae severa : Terentius 
tristis veritas inest in vultu atque in verbis fides , item 
contra Vergilius furias amnemque severum , id est tristem . 
quin ut non : nam confirmativa particula est . 
quidam 
hunc ordinem esse volunt : namque si mihi , quae quondam fuerat , vis 
in amore foret , non hoc mihi negares , quin possem pugnae subducere 
Turnum . 
alii hoc genus elocutionis accipiunt , ut per ea quae per parenthesin 
posita sunt , reliquo sensui occurratur , non his quae primo 
posita sunt : hic enim ad illud quod insertum est 'non hoc mihi namque 
negares omnipotens' 'quin et pugnae subducere Turnum et Dauno 
possem incolumem servare parenti' . 
alioquin dempta hac parenthesi , 
non congruit primum cum postremo , si ita dicas 'si mihi quae quondam 
fuerat quamque esse decebat , vis in amore <foret> , quin et pugnae 
abducere Turnum et Dauno incolumem possem servare parenti' : Plautus 
in Cistellaria is servus , sed abhinc annos factum est XVI. , 
cum conspicatus est primo crepusculo puellam exponi (Cas . 
39-41 , non Cist.) . 
nunc pereat teucrisque pio det sanguine poenas 
ductus est ; 
nam non agit ut pereat , sed magis favet eius saluti : 
nam statim subicitur , cur indigne fiat 'ille tamen nostra deducit origine 
nomen' , ut in secundo iamdudum sumite poenas , hoc 
Ithacus velit et magno mercentur Atridae . 
quod autem dicit 
'pio sanguine' , Aeneae eum latenter exaequat , qui ubique inducitur 
cultor deorum . 
ille tamen quamquam moriturus est , tamen a diis originem 
ducit . 
nostra divina , id est aut Iovis , aut Iunonis , aut 
omnium deorum . 
quartus pater abavus : nec est contrarium illud , quod 
ait supra cui Pilumnus avus : potuit enim fieri ut et avus 
eius et abavus a Pilumno Pilumni nominarentur . 
ergo per patris 
appellationem ostendit cognationem . 
rex aetherii breviter sic fatur ubique reges breviter loquentes 
ostendit Iuppiter haec paucis et tum breviter Dido 
vultum demissa profatur . 
si mora praesentis leti ex Iovis concessione quali arte 
egerit Iuno , cognoscitur , scilicet ut Turnus posset evadere . 
caduco 
morituro . 
ponere facere , vel , ut quidam volunt , constituere et decernere : 
alii 'ponere' pro 'dare' , ut haec pro virginitate 
reponit ? sane 'ponere' facere , sicut Lucilius Homerum secutus , qui 
ait a)/lge' e)/qhke id est fecit . 
alii 'ponere' putare , ut solet dici 'pone 
me hoc fecisse' . 
hactenus indulsisse vacat id est sufficit. ingenti arte 
locutus est : nam dicendo 'vacat' ostendit , supra hoc breve spatium 
ulterius bonam stellarum inradiationem Turni fata differre non posse : 
unde non ait 'indulsisse libet' , sed 'vacat' , ac si diceret : iam undique 
in mortem truditur Turnus , hoc tantum vacat spatium , id est 
intervallum temporis , quasi hoc spatium , hic locus est ut parumper 
differatur . 
hinc est quod et supra ait metasque dati pervenit 
ad aevi . 
venia vlla beneficium , quod te speras mereri . 
et duas 
habet significationes : quod petitur , ut hic , et quod conceditur , ut 
si qua est victis venia hostibus , oro . 
mutarive deest 'posse' . 
an mutatum iri ? 
quae voce gravaris quae negas fato ; 
vox enim Iovis 
fatum est : Statius et vocem fata secuntur . 
hoc autem dicit : 
utinam quae negas voce , id est fato , mente praestares . 
nam si 
Iovis vox fatum est , potest aliud fando fati ordinem commutare . 
'gravaris' autem negas , graviter fers . 
et hac elocutione non nisi 
per accusativum utimur , ut si dicas 'gravor adventum tuum' , id est 
graviter fero , gravor praesentiam tuam : nam et ipse sic dixit 'quae 
gravaris' . 
aliter non dicimus in hac significatione . 
similiter etiam 
accusativo casu utimur , cum volumus absolutam facere elocutionem 
et per gerundi modum aliquid dicere , ut 'petendum mihi est equum , 
codicem , byrrum'—hinc Vergilius aut pacem Troiano 
ab rege petendum , sic Sallustius castra sine vulnere introitum—nam 
si dixeris 'petendus est codex' , iam non per gerundi 
modum agis , sed participialiter loqueris . 
rata firma , perpetua . 
veri vana feror id est sum veritatis ignara . 
orsa pro dictis et fatis . 
nimbo succincta id est nubibus , quia praemisit 'agens 
hiemem' : quod nisi esset , splendorem acciperemus , qui est circa 
corpus deorum . 
tum dea potest sensu integro 'dea' detrahi. nube cava 
erit nominativus 'haec nubes' ; 
nam 'nubs' non dicimus , quod ait 
Livius Andronicus , qui primus edidit fabulam [Latinam] apud nos . 
ivbasque propter equinam caudam , quae esse solebat in 
galeis , ut cristaque hirsutus equina . 
divini adsimulat capitis hoc ex persona poetae dictum 
est de Aenea , intuentis futura : nam post mortem in numerum referetur 
deorum . 
inania nec a membris , nec a mente venientia . 
obita morte sumpta , suscepta et conpleta : obiri enim 
supremus dies dicitur . 
aut quae sopitos d. s. s. 'quae somnia' pro 'qualia insomnia' , 
quae per somnum videmus . 
exultat 'exultare' est gaudere , et per se plenum est : 
nam 'insultare' est irridere inimicos . 
et dicimus 'insulto tibi' , licet 
Sallustius dixerit multos ab adulescentia bonos insultaverat : 
quamvis possit illic alia esse significatio , id est in multos bonos 
insultaverat , hoc est impetum fecerat . 
inritatque virum telis ideo hac arte agit Iuno et imagine 
decipit Turnum , quia si ei ex aperto fugam suaderet , more 
viri fortis ille fugae praeponeret mortem , cum praesertim ipse in 
sequentibus dicat usque adeone mori miserum est ? 
turbidus elatus adrogantia , tumens . 
pactos nunc passivum , ut 'pacta puella' . 
tellus quaesita per undas sic alibi en 
agros et quam bello , Troiane , petisti Hesperiam metire 
iacens . 
vociferans sequitur sequens clamabat , non ante dixit 
et sic est secutus . 
nec ferre videt sva gavdia ventos proverbium est 
'venti ferunt gaudia' , id est laetatur incassum : sic supra 
sed aurae omnia discerpunt , item partem mente 
dedit , partem volucres dispersit in auras . 
forte ratis descriptio per parecbasin facta , non enim 
a superioribus pendet , sed ante dictis adiungitur , ut 
insula Sicanium iuxta latus . 
has autem descriptiones esse aptas 
et raras convenit , sicut etiam Horatius docet in arte poetica , dicens 
purpureus late qui splendeat unus et alter adsuitur 
pannus : sunt enim ornatui . 
crepidine saxi crepido est abrupti 
saxi altitudo . 
crepidines etiam templorum dici ipsos suggestus , in quibus 
aedes sunt conlocatae : et crepidines viarum , id est ipsae eminentiae 
dextrae sinistraeque. sane hoc loco antiptosis facta est propter metrum : 
'coniuncta' ergo 'crepidine' pro 'crepidini' , sicut haeret 
pede pes pro 'pedi' . 
est autem ablativus pro dativo . 
osinius ipse est quem supra Massicum dixit . 
ergo , 
ut diximus , [si] Osinius proprium est , Massicus appellativum : licet 
possit fieri ut duo nomina unius sint , ut Numa Pompilius , Alexander 
Magnus , Numanus Romulus . 
alii volunt non eundem 
esse Massicum , quem Osinium ; 
nam duas civitates supra commemorat , 
Clusium et Cosam : et tradunt potuisse fieri ut hic Osinius rex quidem 
unius de memoratis fuerit civitatibus , sed sub imperio Massici egerit : 
nam et Rhamnetem et Romulum , quos in ducum 
ordinem non numeravit , reges fuisse dixit . 
alii hunc postea kata\ to\ 
siwpw/menon volunt venisse , quia in catalogo eius non meminit . 
clusinis oris Tusciae civitate . 
transilit hoc sermone festinantis celeritas indicatur . 
vix proram asyndeton : sic enim melius. rvmpit satvrnia 
funem debuit dici 'cum rumpit Saturnia funem' , ut vix 
e conspectu Siculae telluris , cum Iuno aeternum servans . 
ideo autem 'rumpit' , ne deprehenso dolo Turnus ad bellum rediret . 
revoluta per aequora navem hypallage est pro 'revolutam 
navem' . 
illum autem Aeneas absentem in proelia poscit sic 
melius , quam sicut non nulli volunt—Urbanus namque sic legit— 
'ille autem Aenean absentem in proelia poscit' , ut 'obvia multa 
virum dat corpora morti' de nautis in navi inventis intellegamus . 
quod non procedit ; 
nam absens dicitur qui recedit : quod nunc Turno 
congruit , non Aeneae qui interest proeliis . 
'ille autem Aenean' 
legunt , †quo si ita est quia Aeneas 'multa virum demittit corpora 
morti' . 
medio ad medium . 
turbo vis venti . 
ignarus rerum id est artis per quam evaserat : hoc est 
nesciens hoc pro salute sua factum , ideoque et 'ingratus' , nam et queritur . 
omnipotens genitor duo antonomasiva pro uno proprio , 
ut Tritonia Pallas . 
tanton pro 'tantone' . 
et constat 
mutilatas partes orationis accentum in eodem loco habere , in quo 
etiam integrae habuerunt : nam moria , id est minores particulae , ut 
'que , ne , ve , ce' , quotiens iunguntur aliis partibus , ante se accentum 
faciunt , qualislibet sit syllaba quae praecedit , sive brevis sive 
longa , ut 'musaque , huiusve , illucce , tantone' , adduce , deduce : et haec 
mutilata similiter proferuntur , scilicet sub eodem accentu . 
quo feror ? 
unde abii ? bene variavit adverbia et pronomina . 
quemve reducit ? ? 'quem' qualem , ut hunc ego te 
Euryale aspicio ? et quasi nescius sui est in tanta rerum permutatione . 
lavrentisne iterum m. quasi deliberatio est . 
quid manus illa virum ? ? syllepsis per genus : nam a 
manu , id est multitudine , ad viros , a feminino ad masculinum , transitum 
fecit . 
ergo figuratum et per genus et per numerum . 
est autem 
mira defectio , id est quid dicunt ? 
quosve nefas Asper 'quosne' legit et adnotavit 'ne' pro 've' , 
quasi expletiva particula . 
palantes video intellegimus eum non longe a terra 
fuisse : nam quod ait supra 'medio fert aequore' , ut diximus , 'ad 
medium' accipiendum est . 
aut quia medium dicitur omne quod est 
inter finem et initium , ut interea medium Aeneas iam 
classe tenebat . 
gemitumque cadentum accipio hinc apparet 
de Aenea dictum 'obvia multa virum demittit corpora morti' . 
ima terra dolet sibi etiam infelicium vota sublata : siquidem 
in mari constitutus optare sibi hiatum non potest terrae . 
imam autem terram prudenter dixit , quae sustinet et continet maria . 
miserescite venti pro petentis qualitate nonnumquam 
etiam mors videtur esse miseratio , ut hoc loco , item supra 
figite me , si qua est pietas . 
'miserescite' autem quis ante 
hunc ? 
ab eo quod est 'miseresco' et 'miserescimus' . 
turnus adoro id est iuxta veteres , qui 'adorare' adloqui dicebant : 
nam ideo et adorea laus bellica , quod omnes eum cum gratulatione 
adloquebantur , qui in bello fortiter fecit. adoro 'ad' vacat , 
et est metri causa additum . 
syrtis ubi harenosa sunt loca syrtes vocantur : ergo 'inmittite 
me ad saeva vada syrtium' aut ad harenosa loca , aut re 
vera ad syrtes , id est ad mundi extrema , quo me nec fama comitetur , 
id est ubi me nemo sciat desertorem esse . 
mucrone indvat aut kataxrhstikw=s dixit 'induat' pro 
'feriat' : aut hypallage est pro 'mucronem suo induat corpore' . 
si 
enim 'induere' est vestire , non mucrone corpus induitur , sed induitur 
mucro corpore , id est tegitur et vestitur . 
crudum crudelem , cruentum . 
exigat aviditas mori cupientis 
ostenditur . 
animi miserata pro 'animo miserata' : nam figurate locutus 
est , sicut o praestans animi iuvenis pro 'animo' , 
id est illa re . 
ad urbem Ardeam . 
et ideo sic longe , ne ex propinquo 
statim rediret , et ut eum adfectus retineret parentis . 
at iovis interea monitis novimus sacrilegum esse Mezentium , 
novimus quoque Iovem etiam adhortatum esse alios deos , 
ut a bello desisterent , et dixisse rex Iuppiter omnibus 
idem . 
quomodo ergo procedit 'at Iovis interea monitis' ? 
dicimus 
primum , Iovem iustitiae favere , non partibus : quod si est , iure Mezentium 
in Turni locum facit venire , ut iustum proelium inveniatur , 
ne una penitus sit pars a ducibus destituta . 
quod autem dicitur , 
sacrilegum Iuppiter admonere non debuit , non admonet , ut vincat , 
sed ut possit perire . 
illud etiam frustra quaeritur , quemadmodum 
numini sacrilegus obtemperare potuerit , cum Mezentium non aperte 
Iuppiter moneat , sed ei iniciat tale desiderium : unde est 
dine hunc ardorem mentibus addunt , Euryale ? 
an sua cuique 
deus fit dira cupido ? monitis ab eo quod est 'haec monita' 
hic venit dativus ; 
nam et 'hos monitus' dicimus , ut Persius 
hos pueris monitus patres infundere lippos . 
sed a 
quarta declinatione nec singulari dativo utimur nec plurali : nam 
unum nomen est de his , quae licet duplicem habeant declinationem , 
tamen aliquibus eorum casibus propter asperitatem non utimur , ut 
'laurui lauribus' , cum et 'huius laurus' et 'ab hac lauru' dicamus . 
concurrunt Tyrrhenae acies quae specialiter odio Mezentii 
in bellum ruebant . 
uni odiisque bene repetitur 'uni' , ut ostendat conspirationem 
Etruscorum olim Mezentio incumbere . 
prodit in aequor extenditur : hinc Iuvenalis 
quae pelago occurrunt medio longeque relinquunt Italiam . 
ponto contra pelagus : nam dativus est . 
vim cunctam id est violentiam , impetum . 
caelique marisque 
sicut Mezentius odiorum et telorum totius exercitus . 
fugacem velocem modo , vel fugientem . 
latagum occupat os pro 'Latagi os occupat' . 
et est 
Graeca figura , in Homero frequens , ut si dicas e)/krousen *)axille/a 
to\n po/da , id est Achillem percussit pedem pro percussit Achillis 
pedem . 
poplite palmum ea parte , qua plurimum poterat . 
segnem sinit qui vulneratus nihil iam efficere potuit . 
donat habere Graeca figura , ut argenti 
magnum dat ferre talentum . 
theano mater Mimantis . 
cisseis Hecuba filia Cissei secundum Euripidem , nam 
secundum alios Dymantis est . 
quod autem ait 'face praegnas' , 
haec ratio est , quia antequam pareret , facem se peperisse vidit in 
somnis . 
parin creat plus est , quam si diceret 'face praegnas †incendit 
paret'. urbe paterna occubat subaudis 'Paris' : quod ut 
non diceret , metri est necessitate conpulsus : nam deest 'qui' , ut sit 
'qui urbe paterna' . 
ignarum lavrens habet ora mimanta scilicet casus 
sui ; 
vera tamen est lectio 'ignarum' , id est ignoratum , qui nesciretur : 
et est supina significatio , sicut in quarto liquitque 
volatile ferrum nescius pro 'qui nesciebatur' . 
alii hypallagen 
volunt esse , ut sit 'Mimas in Laurenti ora ignota iacet' . 
ac velut ille antiqui 'ille' vel magnitudini vel nobilitati 
adsignabant , ut multum ille et terris et Poenorum 
qualis in arvis saucius ille gravi . 
actus coactus in retia . 
defendit texit , ut hic mihi dum teneras defendo a 
frigore myrtos . 
vesulus mons Liguriae est iuxta Alpes . 
Liguria 
autem cohaeret Tusciae , de qua fuerat Mezentius : unde satis 
est congrua comparatio . 
sane de hoc Vesulo quidam duo flumina , 
Rhodanum et Padum , nasci dicunt , quorum unus , id est Rhodanus , 
in Tyrrhenum mare , alter , id est Padus , in Adriaticum fluit. multosque 
pro 'multosve' : non enim vicina est palus Laurentia monti 
Vesulo , ut possit unus idemque aper intellegi . 
sane lavrentia 
pro 'Laurens' : nam vera et recta derivatio haec est . 
pastus pro 'pastum' , nam supra ait 'quem' : ergo antiptosis 
est . 
inhorrvit armos id est armis inhorruit : aut certe in 
armos horruit et erexit saetas . 
irasci deest 'est' . 
tutis clamoribus praeter periculum : id est ipsi tuti . 
ivstae irae quibus quasi odium est propter illud 
mortua quin etiam iungebat corpora vivis componens 
manibusque manus atque oribus ora . 
cunctatur disponit se per omnes partes . 
tergo scuto , 
ut et venit adversi in tergum Sulmonis . 
corythi de finibus Corythus est et civitas Tusciae , et 
mons , et rex , pater Dardani : unde nunc ad quodvis potest referri 
'de finibus Corythi' . 
graius homo oriundo quidem Graecus , sed qui nunc de 
Tuscia venisset ad bellum . 
miscentem perturbantem . 
purpureum pennis galeam significat purpureas cristas habentem ; 
aut certe 'purpureum pinnis' pulchrum , bene galeatum , ut 
purpurei cristis iuvenes , id est pulchri . 
pactae 
conivgis hic ordo est : conciliata primo , dein conventa , dein pacta , 
dein sponsa . 
vaesana fames alibi et malesuada Fames . 
fugacem velocem . 
surgentem in cornva id est crescentem , cornibus eminentem . 
comasque arrexit naturale enim est , ut irati leones 
erigant iubas . 
lavit ab eo quod est 'lavo lavis' : nam hoc verbum et 
primae est coniugationis et tertiae , a qua nunc ait 'lavit' , item Horatius 
lavit amne crines , item alibi neque dulci mala vino 
lavere . 
ergo 'lavitum' et 'lavit' , sicut Plautus in Pseudolo 
easque lacrimis lavis (Ps . 
10) , id est umectas . 
infracta aut valde fracta : aut re vera infracta . 
oroden istum Oroden , virum fortem , intellegimus in 
fugam necessitate esse conversum : nam ipse paulo post dicturus est 
ad hortandos socios 'pars belli haud temnenda viri , iacet 
altus Orodes' . 
nec iacta caecum unum sensum per duos extulit . 
'caecum 
vulnus' autem , quod averso infigitur . 
furto insidiis . 
pede nixus et hasta deest 'ait' . 
havd temnenda viri Asper 'viris' legit , ut sit , aliis haud 
temnenda : alioqui ipse ait 'fugientem haud est dignatus Orodem sternere' . 
altus magnus , ut sic pater ille deum faciat , 
sic altus Apollo . 
paeana secuti paean proprie Apollinis laus est , sed 
abusive etiam aliorum dicitur ; 
unde Pindarus opus suum , quod et 
hominum et deorum continet laudes , paeanas vocavit . 
quamvis quidam 
alium Paeana esse , alium Apollinem velint , sed vere 'Paean' 
Apollo . 
tamen paeana carmen esse victoriae Aeschylus docet , quod ideo 
Apollini dicatum est , quia malorum avertendorum potens est : unde et 
ab Homero ultricem inmittens pestilentiam inducitur . 
nec longum laetabere duo dixit : nec diu laetaberis , 
nec diu me indefenso . 
Homeri autem more morienti dedit scientiam 
futurorum . 
longum autem pro 'longe' : nomen pro adverbio posuit . 
subridens per iracundiam ridens loquitur : unde et illud 
per inrisionem dictum accipitur 'ast de me divum pater atque hominum 
rex viderit' , id est viderit utrum Mezentio possit nocere ille 
quem vos deorum et hominum creditis esse rectorem . 
eduxit corpore telum quo facilius posset perire : Lucanus 
non eget ingestis , sed vulsis pectore telis . 
dura quies blandae contraria : sic dictum est et 'somnus 
ferreus' . 
caedicus alcathoum hoc loco est confusio in aliquibus 
nominibus : nam quis sit Troianus , quis sit Rutulus , ignoratur . 
rapo Rapon dicitur , sicut Tarchon ; 
sed metri causa 'n' 
detraxit , ut possit synaliphe fieri , sicut supra haud 
procul hinc Tarcho et Tyrrheni tuta tenebant . 
infrenis casu equi asperrimi , qui frenorum sperneret 
regimen . 
infrenos autem etiam homines dicimus , ut hinc 
Numidae infreni cingunt . 
dicimus autem et infrenus et infrenis , 
sicut inermus et inermis . 
processerat agis scilicet contra Messapum dimicaturus : 
quod nequivit efficere , nam a Valero ante quam ad Messapum perveniret , 
occisus est . 
havd expers non ignarus virtutis parentum . 
iaculo et longe fallente sagitta iactu longe fallentis 
sagittae : nam e(\n dia\ duoi=n dixit , ut hamis auroque 
trilicem , item molemque et montes insuper altos . 
an 
'longe' valde ? 
mavors fortuna bellica . 
funera mortes. caedebant legitur et 'cedebant' , id est 
terga vertebant , secundum quod 'ruebant' insequebantur significat . 
si autem 'caedebant' , id est occidebant , 'ruebant' id est cadebant . 
iram miserantur inanem generaliter dicit omnem iram 
bellicam : ubi enim tam inanis iracundia est , quam in bello , ubi ut 
pereamus irascimur ? 
aut quia nulla causa tam iusta est , ut propter 
eam bellum geri debeat : nam ideo ait 'et tantos mortalibus esse labores' . 
an 'inanem' non iuste conceptam ? 
sic inanis fletus Aristaei , ut qui 
scilicet tanti non fuerint , propter quos ille sic lamentaretur . 
amborum pro 'utrorumque' . 
pallida tisiphone non ipsa dea , sed effectus furiae , id 
est furialis ardor , hoc est insania . 
orion cum pedes incedit medii per maxima nerei 
stagna Orion , ut etiam in primo diximus , Oenopionis regis 
filius fuit , ei concessus a Iove , Mercurio Neptunoque , susceptis 
hospitio . 
hic venator inmensi corporis fuit , qui quodam tempore 
susceptus a rege Oenopione , cum vellet eius filiam vitiare , ille iratus 
opem Liberi patris , cuius erat filius , inploravit . 
is satyros misit , qui 
soporem infunderent Orioni et sic velut vinctum Oenopioni traderent 
arbitrio eius puniendum . 
tum ille Oenopion sopito ei oculos sustulit . 
caecus itaque Orion cum consuleret quemadmodum oculos posset 
recipere , responsum est ei , posse lumina restitui , si per pelagus ita 
contra orientem pergeret , ut loca luminum radiis solis semper offerret . 
quod ille efficere ita potuit : nam cum audisset strepitum cyclopum 
Iovi fulmina fabricantum , sono ad eos ductus , unum de his 
suis humeris superposuit et eo duce oraculi praecepta conplevit . 
non autem incongrue fingitur ire potuisse per medium pelagus , 
quasi filius pro parte Neptuni . 
haec autem comparatio pertinet ad 
solam corporis proceritatem . 
alii hunc Orionem tantae magnitudinis 
dicunt fuisse , ut nulla eum altitudo maris ingredientem potuerit morari , 
unde inter sidera receptus . 
sane 'incedit' pro 'incessit' , praesens pro 
praeterito . 
per maxima autem nerei stagna epitheto elevavit tapinosin 
more suo . 
referens pro 'ferens' more antiquo : nam 're' abundat . 
inperterritus prima est conpositio , non secunda : nam 
hoc est 'perterritus' quod et 'territus' , et tunc est vera conpositio , 
cum sermonis natura corrumpitur . 
sane 'inperterritus' quis ante hunc ? 
mole sva stat hoc est in sua mole , ut dicitur 'in vestigio' . 
spatium emensus quantum satis hastae speciosa 
elocutio . 
dextra mihi deus sic dictum est , ut in manibus 
Mars ipse viri , ut non alium sibi putet deum esse sacrilegus , quam 
dextram et fortitudinem . 
voveo consecro et dico . 
praedonis praedones sunt 
qui populandam alienam invadunt provinciam , ut alibi 
perfidus alta petens abrepta virgine praedo . 
tropaeum tropaeum dictum est a)po\ tou= tre/pesqai , id 
est ab hostium conversione : unde qui hostem fugasset , merebatur 
tropaeum , qui autem occidisset , triumphum , a)po\ tou= qriambeu/ein , 
id est ab exultatione . 
sciendum sane Lauso propriam ideo nihil 
profuisse pietatem , quod in eum pater mente sacrilega munera transferebat 
deorum et ei occisorum spolia devovebat . 
antorem erit nominativus 'hic Antores' , quomodo 'Diores' : 
nam si 'Antor' fuerit nominativus singularis numeri , metri ratio non 
procedit : omnia enim Graeca nomina 'or' terminata , in obliquis 
casibus corripiuntur , ut 'Hector Hectoris' , 'Nestor Nestoris' , 'Castor 
Castoris' . 
missus ab argis profectus , ut missus in imperium 
magnum . 
alieno vulnere telo quod in Aenean fuerat destinatum . 
caelumque aspicit ut alto quaesivit caelo lucem 
item hausit caelum mentemque recepit : naturaliter 
enim morientes cupiunt satiari extremo lucis aspectu . 
dulces moriens reminiscitur argos inter physica signa 
moriturorum etiam hoc legitur , patriae aspectum desiderare perituros , 
ut et Tyrios deserta quaerere terra . 
an ex facti 
paenitentia ? 
qui ad patriam redire contempserat . 
linea terga lino enim tegebantur scuta , ut posset inhaerere 
pictura . 
intextum tavris opus pro tergis : Plautus ubi vivos homines 
mortui incursant boves (As . 
35) . 
imaque sedit ingvine hypallage 
est 'ima hasta' pro 'in imo inguine' . 
a femine ut etiam supra diximus , secundum Caprum 
erit nominativus 'hoc femen' , licet nusquam lectum sit , ut 
etiam ipse commemorat . 
lacrimaeque per ora volutae non viri fortis , sed filii 
est considerata persona . 
optima facta alii legunt 'optime' : est autem prosphonesis . 
hic in hoc loco , vel in hoc bello : nam adverbium est . 
si qua fidem tanto est operi l. v. 'si qua' pro 'si' , 
ut Anthea si quem : aut pro 'si quam fidem' . 
et quaeritur 
'si qua fides' a praeterito , an de futuro dicat. 'tanto' autem 'operi' 
non de suis carminibus dicit—nec enim sibi adrogaret—sed 
'tanto operi' , id est pietati et virtuti tuae : nam hic est sensus : ego 
quidem facta tua , o Lause , et mortem ex pietate venientem non 
silebo , si tamen credet vetustas ex scelerato homine pium filium 
fuisse procreatum . 
inutilis pro 'vulnere debilitatus'. inque ligatus pro 
'inligatusque' : et est tmesis cum hysterologia . 
inimicum hastile cuiusdam quasi picturae pompa describitur . 
iamque adsurgentis dextrae ordo est : iamque subiit 
mucronem Aeneae dextrae adsurgentis et plagam ferentis . 
'subiit' 
autem 'mucronem' iuxta usum praesentem accusativo iunxit , cum alibi 
antique dativo iunxerit , ut muroque subibant : quod suis 
locis plenius dictum est . 
morando sustinvit moram iniciendo eius impetum lusit . 
dum genitor nati parma p. a. de historia est : nam 
Scipio Africanus cum esset vix annorum decem et septem , patrem 
suum defendit in bello , nec cessit viginti et septem confossus vulneribus . 
furit Aeneas dolore scilicet , quod sibi Mezentius esset ereptus . 
et est integrum : quamquam furit , tenet se tamen . 
effusa si quando grandine praeteritum pro instanti posuit . 
praecipitant praecipitantur . 
tuta latet arte quod scilicet se perite a tempestate defendunt . 
'tuta' autem 'arte' quae tuetur . 
alti fornice saxi concameratione , caverna . 
dum pluit hic distinguendum : nam si iunxeris 'dum 
pluit in terris' , erit archaismos ; 
debuit enim dicere 'in terras' . 
tamen sciendum est hemistichium hoc Lucretii esse , quod 
ita ut invenit Vergilius ad suum transtulit carmen . 
in terris ut 
possint et viator et rusticus , quibus opera sunt in terris . 
exercere diem hypallage est pro 'ipsi per diem exerceri' . 
nubem belli dum detonet bellantum impetum sustinet , 
donec deferveat . 
et bene translationem fecit a vicina conparatione . 
fallit te incautum pietas tua quod credis idcirco me 
pium tibi veniam posse concedere , quia et ipse pietatis intuitu dimicas 
pro patris salute . 
'tua' autem 'pietas' prudenter est additum , 
quasi non a parente descendens . 
fila legunt proprium fuerat 'rumpunt' ; 
tamen 'legunt' 
aut colligunt est , aut transeunt , ut litoraque Epiri 
legimus . 
exigit ensem per medium et cetera . 
poetica descriptio 
est : nam re vera fieri non potuit , ut gladius et transiret per medium 
corpus iuvenis , et in corpore iuvenis absconderetur : nam 'exigit' 
est 'ex eo agit trans corpus' . 
parmam id est levia arma , non clipeum . 
'minacis' autem 
non Lausi ; 
non enim ipse minatus fuerat . 
ergo ordo est 'mucro 
minacis' , Aeneae scilicet . 
aut si ad Lausum referas 'minacis' , num 
audacis et fortis ? 
implevitque sinum sanguis mire expressus est sinus tunicae 
sanguinem excipiens nec tramittens. vita per avras concessit 
maesta ad manes vita , id est anima . 
et abusive dictum est ; 
nam 
ad inferos simulacrum pergit , non anima . 
corpusque reliquit potuit sine hoc sensus esse . 
pro lavdibus istis quia et contra fortiorem et pro patris 
salute dimicare conatus est : ideo enim et pluraliter 'laudibus' 
dixit . 
alii 'laudibus' pro virtutibus , ut solet poeta , dictum tradunt . 
pius Aeneas tanta dabit indole dignum propter vitandam 
adrogantiam tertia persona usus est , ut et quisquam 
numen Iunonis adoret ? . 
'indoles' autem est proprie imago quaedam 
virtutis futurae . 
quibus laetatus habe tua moris enim fuerat ut cum 
his rebus homines sepelirentur quas dilexerant vivi . 
si qua est ea cura remitto aut more illo dixit quo 
solet sepultura ad ipsa cadavera non pertinere—licet umbris , sicut 
in sexto legimus , prosit—ut si qua est ea gloria 
signant , item de Pallante vano maesti comitamur 
honore : aut certe , si qua est ea cura Mezentio , id est patri sacrilego , 
qui superos inferosque contemnit . 
an de tota hac re dubitat ? 
Aeneae magni dextra cadis sic alibi nomen 
tamen haud leve patrum manibus hoc referes , telo cecidisse 
Camillae . 
sanguine turpantem non ipsum turpantem , sed ut accidit , 
ita dixit. comptos de more capillos antiquo scilicet more , quo 
viri sicut mulieres componebant capillos : quod verum esse et statuae 
non nullae antiquorum docent , et personae quas in tragoedis 
videmus similes in utroque sexu , quantum ad ornatum pertinet 
capitis . 
interea dum haec geruntur . 
et omnino sic est apud 
poetas 'interea' , sicut apud Sallustium 'eodem tempore' . 
vulnera siccabat lymphis siccabat aqua . 
sed et nove 
et physice locutus est ; 
nam cum aqua omnia infundantur , hic ait 
siccari vulnus aqua . 
et ratio vera est ; 
fluxus enim sanguinis aquarum 
frigore continetur . 
levabat inclinatione recreabat . 
adclinis quis ante hunc ? procul modo 'iuxta' significat , 
ut serta procul , tantum capiti delapsa , iacebant . 
gravia arma quiescunt cur illa pendeant , haec in terra 
sint , docuit dicendo 'gravia arma' : unde et 'quiescunt' dixit. bene 
'gravia' , ut et galeam arma , sed levia intellegamus . 
et talis est 
figura , sicut illa Sallustii leonem atque alias feras , ergo et leo 
fera est . 
'quiescunt' autem quasi in terra posita , quoniam galea , 
quae pendebat , poterat et moveri . 
colla fovet sustinens se arboris trunco . 
fusus propexam 
in pectore barbam barbam in pectus infusam habens . 
archaismos autem est quod ait 'in pectore' pro 'in pectus' , sicut 
alibi mediis effusus in undis pro 'in medias undas' . 
'propexam' autem quis ante hunc ? 
multa pro 'multum' , sicut et pede terram crebra 
ferit pro 'crebro' . 
multumque remittit hoc pro 'saepe' . 
super arma ferebant supra scutum , sicut supra 
inpositum scuto referunt Pallanta frequentes . 
ingentem atque ingenti vulnere Homeri dictum kei=to me/gas 
megalwsti/ . 
ad caelum tendit palmas increpans deos , quasi sacrilegus . 
et sciendum uno eodemque tempore non eum potuisse et 
inhaerere corpori et manus ad caelum levare , licet poeta ista coniunxerit . 
corpore inhaeret aut inhaeret Lauso suo corpore : 
aut certe hysterologia est , ut sit 'haeret in corpore' : melius tamen 
est ut sit antiptosis pro 'corpori' , ut haeret pede pes pro 
'pedi' . 
per vulnera servor aut re vera 'per vulnera' , quia per 
totum eius corpus mucro transierat : aut invidiose 'vulnera' ait pro 
'vulnus' , sicut Terentius non perpeti meretricum contumelias , 
cum de Thaide loqueretur . 
nunc demum exilium infelix nunc alte vulnus adactum 
solacio enim viventis filii utrumque fuerat ante tolerabile . 
idem ego qui nunc causa tuae mortis fui , feci ut et 
exulis et sacrilegi filius esse dicereris . 
pulsus ob invidiam excusat , ne merito expulsus esse 
videatur . 
omnes per mortes per omnia mortis genera , nam una 
mors est : aut 'per mortes omnes' , id est per diversa supplicia : aut 
quasi non una tantum morte dignus . 
vis alto vulnere tardat alti vulneris violentia . 
havd deiectus non deiectus animo . 
adloquitur maerentem tristem . 
haec enim animalia 
secundum Homerum , cum sint tristia , indicant dominorum mortem 
futuram . 
et proprie 'adloquitur' dixit : est enim 'adloqui' consolari . 
rhaebe div res si qua div mortalibus vlla est hoc 
loco notant Vergilium critici , quod homini sacrilego dedit prudentem 
sententiam : quam rem ratio naturalis excusat . 
ea enim quae 
per naturam movent animos , in quamvis personam cadunt , illa vero 
tantum sunt prudentium , quae non nisi consilio et ratione deprehenduntur : 
unde et Terentius servis dat plerumque sententias prudentissimas 
quidem , sed quae se per naturam offerunt cunctis , ut ne 
quid nimis . 
spolia illa crventa arma Aeneae , Lausi cruore perfusa 
—inde intulit 'et caput Aeneae' , per quod etiam spolia Aeneae 
intellegimus—nam Lauso nihil detraxerat ; 
dixit enim 'arma , 
quibus laetatus , habe tua' . 
si autem 'cruenti' , intellexeris scilicet crudelis : 
sic enim convenit personae loquentis . 
lavsique dolorum num 'Lausi dolorum' ut lacrimas 
dilectae pelle Creusae ? 
aut aperit si nulla viam vis aut si nullam ostendit 
fortitudo rationem . 
'aperit' autem praesens pro futuro . 
neque enim fortissime credo quod dignaberis habere 
dominos Teucros , scilicet ignavos : nam hoc intellegimus ex eo quod 
dixit equo 'fortissime' . 
plerumque enim ex alterius personae vituperatione 
vel laude , quid de alia dicatur , agnoscimus , ut hoc loco 
Troianos vituperatos ex equi laude cognoscimus . 
item alibi e contra 
et nunc ille Paris , scilicet adulter : nam illo loco ex 
persona Paridis vituperatur Aeneas . 
exceptus tergo equo se praebente susceptus : quod fieri 
plerumque conspicimus . 
iaculis oneravit a. aviditas saevientis exprimitur , ut 
saepius . 
aere caput fulgens quia supra procul aerea ramis 
dependet galea . 
uno in corde pudor 'uno' autem pro eodem . 
tribus vero adfectibus 
conturbatum significat , pudore , ira , dolore , quae potentia sunt 
singula . 
sic pater ille deum faciat bene in perniciem contemptoris 
deorum deos invocat . 
sic altus apollo aut venerabilis ; 
aut quia in 
excelso loco consecratus est . 
incipias deest 'ut'. infesta hasta in vulnus parata , id 
est protenta . 
qua perdere posses deest 'me' : nam hoc dicit , nisi 
extincto filio nulla se ratione potuisse superari . 
nec divum parcimus vlli hoc ideo , quia Aeneas invocaverat 
deos , ut 'sic pater ille deum faciat , sic altus Apollo' . 
desine scilicet mortem minari : quoniam libenter moriturus 
advenit . 
inde alivd id est iacit telum . 
umbo scutum : nam a parte totum intellegimus . 
ter circum enarravit quid esset 'ingenti gyro'. laevos 
equitavit in orbes secundum artem militiae : nam eques stans 
facillime superatur a pedite . 
in laevam autem partem ideo circuibat , 
ut Aeneae dexteram partem circumveniret , quae utique nuda erat . 
tot spicula taedet hic ostendit quid sit 'figitque volatque' . 
pugna iniqua pedes contra equitem . 
multa movens utrum in ipsum , an in equum tela torqueret , 
quo vulnerato Mezentius carebat effugio . 
inter tempora 
id est in frontem . 
bellatoris equi per quem bellum geritur . 
aliter hominem 
dicimus bellatorem , qui bellum gerit . 
inplicat inpedit . 
cernvus cernuus equus dicitur qui 
cadit in faciem , quasi in eam partem cadens qua cernimus : unde 
et pueri quos in ludis videmus ea parte , qua cernunt , stantes , cernuli 
vocantur , ut etiam Varro in ludis theatralibus docet . 
clamore incendunt caelum implent . 
et abusive dixit . 
troesque hoc est Troiani gaudio . 
Latinique scilicet dolore . 
advolat Aeneas multi haec nolunt distingui , quasi simul fiant . 
havsit caelum m. r. hoc est aerem : Lucretius 
in hoc caelo , qui dicitur aer . 
et hoc dicit : postquam respiravit 
et mentem recepit post perturbationem ex equi venientem ruina . 
hostis amare aspere . 
et hoc Homeri est de telo dictum , 
quod hic ad hominem transtulit : ille enim ait pikro\n o)isto/n . 
nullum in caede nefas mori viro forti nefas non est , 
nec ego sic ut vincerem veni , hoc est cum voluntate procumbo . 
ergo aut nihil acerbi in morte se passurum ait ; 
aut nihil nefandum 
Aenean commissurum , si se volentem interfecerit , quia mori decreverit , 
si mortem filii non potuisset ulcisci . 
nec sic ad proelia veni hoc est 
ut vincerem , aut victus mortem deprecarer : ergo libenter occumbo . 
nec tecum meus haec pepigit mihi foedera lavsus 
hoc est non cum hoc pacto a te Lausus recessit , ut ego vitam requiram . 
'foedera' autem 'pepigit' per translationem dixit , id est 
non sic pugnavit Lausus , ut ullum mihi vitae relinqueret desiderium . 
venia beneficium , ut orantes veniam . 
acerba meorum quasi hoc de Aenea non senserit . 
hunc oro defende furorem inimicorum iram et post 
fata saevire cupientem . 
'defende' autem est prohibe , ut dum teneras 
defendo a frigore myrtos . 
et bene petit ab Aenea sepulturam , 
quod scit eum ultro concedere , ut probavit in filio : petit 
autem non de eius pietate dubitans , sed timens iram suorum . 
havd inscius litotes figura : non enim dicit 'non ignarus' , 
sed expectans omnibus votis , ut munera nec sperno , 
id est libenter accipio . 
in hac autem figura plus cogitatur , quam 
dicitur . 
undantique animam diffundit in arma crvore ordo 
est 'in arma undanti cruore animam diffundit' , cuius sedem plerique 
sanguinem volunt esse . 
et sic est dictum hoc , ut una 
eademque via sanguis animusque sequuntur . 
SERVII GRAMMATICI 
IN VERGILII AENEIDOS LIBRVM UNDECIMVM 
COMMENTARIVS . 
oceanum interea surgens aurora reliquit more suo 
praetermisit noctis descriptionem , quam transisse indicat praesens 
ortus diei . 
et hoc est unde ait Horatius nec verbum verbo curabis 
reddere fidus interpres : quae enim naturalia sunt omnibus 
patent . 
'surgens' autem quae surrexit , a)nasta=sa . 
Aeneas quamquam et sociis dare tempus hvmandis p. c . 
consuetudo Romana fuit ut polluti funere minime sacrificarent . 
si 
tamen contingeret ut uno eodemque tempore et funestaretur quis et 
cogeretur operam dare sacrificiis , elaborabat ut ante sacra compleret 
quam funus agnosceret : unde etiam Horatius Pulvillus in Capitolii 
dedicatione cum ab inimicis ei filius nuntiaretur extinctus , ut 
quidam putant falso , ut alii , pro vero , ait 'cadaver sit' , nec voluit 
funus agnoscere , donec templa dedicaret . 
secundum quem ritum 
etiam Aeneas inducitur ante operam dare sacrificiis , et sic ad sociorum 
et Pallantis sepulturam reverti . 
praecipitant curae urgent : longam enim dilationem sepultura 
non patitur . 
sane cum 'quamquam' praemisisset , non intulit 
'tamen' , ut alibi libertas quae sera tamen respexit inertem cum 
'tamen' dixerit , non praemisit 'quamquam' . 
'dare' vero 'tempus' relinquere , 
id est ut breve : et habet emphasin propter multitudinem negotiorum . 
turbataque funere mens est funere Pallantis kat' 
e)coxh/n : nam est haec consuetudo apud poetas , ut a plebe segregent 
duces . 
sic paulo post ait interea socios inhumataque 
corpora terrae mandemus et intulit segregans maestamque 
Euandri primus ad urbem mittatur Pallas . 
sic dictum est 
reliquias Danaum atque inmitis Achilli , item 
forsitan et Priami fuerint quae fata requiras . 
primo victor solvebat eoo antequam luctum subiret et 
funestaretur . 
'primo' autem 'Eoo' subaudimus 'tempore' ; 
nam Graece 
h)w/s dicitur quam nos auroram vocamus : Homerus ait r(ododa/ktulos 
h)w/s . 
quod nomen Latini traxerunt per derivationem , ut dicerent 
et laetus eois Eurus equis , item eoasque 
acies . 
sane ut etiam supra diximus , in hoc sermone 
prima syllaba naturaliter longa est , sed cum opus fuerit , corripitur , 
aut licentia nominis proprii , aut quia eam vocalis sequitur . 
constitvit tumulo in colle , quia tropaea non figebantur 
nisi in eminentioribus locis : Sallustius de Pompeio ait devictis 
Hispanis tropaea in Pyrenaei iugis constituit . 
ex quo more 
in urbibus tropaea figuntur arcubus exaedificatis . 
ideo autem nunc 
tropaeum ponit Aeneas , quia nondum plenam est victoriam consecutus , 
sed occiso Mezentio fugavit exercitum : plenae enim victoriae , 
ut supra diximus , triumphus debetur . 
et persolvit 
vota vel propter tanti ducis interitum , vel quia fas erat etiam de 
primitiis belli sacrificare . 
'tumulo' autem deest 'in' , id est in tumulo . 
indvit arma ut indutosque iubet truncos hostilibus armis . 
tibi magne tropaeum bellipotens videtur interrupta descriptio . 
hoc per parenthesin dictum est et prosphonesin . 
[et post 
reddita.] 'magne' autem 'bellipotens' antonomasia per duo epitheta sine 
nomine . 
aptat apte locat et congrue ponit vel figit , ut 
aptatque superbis postibus . 
telaque trunca viri id est praefracta ; 
ita enim in tropaeis 
poni consueverunt : Iuvenalis et fracta de casside 
buccula pendens et curtum temone iugum victaeque triremis 
aplustre . 
vel 'trunca tela' quae de suo clipeo legerat : ideo 
enim 'trunca' , quod in evellendo praefracta. et bis sex thoraca 
petitum perfossvmque locis duodecim vulneribus adpetitum : quia , 
ut supra diximus , totius Tusciae populus in duodecim 
partes fuit divisus , ut gens illi triplex , populi sub 
gente quaterni , qui singulis lucumonibus parebant . 
moris autem 
fuit ut interemptos duces omnis vulneraret exercitus , sicut etiam 
de Hectore Homerus commemorat . 
unde est quae circum 
plurima muros accepit patrios . 
non ergo ab Aenea , sed 
ab his qui uni odiisque viro telisque frequentibus instant : 
quod ostendit Mezentius , cum sub Aeneae telis iaceret 
scio acerba meorum circumstare odia : neque enim hoc in illo 
momento periculi meminisset , nisi eos cerneret inminere . 
clipevmque ex aere figuratius , quam si 'aereum' diceret , 
ut alibi cui pharetra ex auro . 
ensem collo suspendit eburnum vaginam eburneam . 
sane 
'ebur eboris' facit , non 'eburis' , sicut 'murmur murmuris' : unde quia 
in principalitatis declinatione varietas invenitur , etiam derivatio 
varia est : nam 'eburnus' facit ab eo quod est 'ebur' , 'eboreus' ab 
eo quod est 'eboris' . 
'collo' autem , id est de collo . 
paulatim de trunco 
arboris humanam figuram fecit , ut et sinistram illi det et collum : quod 
valde quaeritur , an bene . 
maxima res effecta viri occiso tanto duce : simul etiam 
tropaei ostenditur causa . 
et verecunde cum ipsius opus sit , inpersonaliter 
ait. abesto absit : nam tertia persona est . 
quod superest id est de reliquo : et est absoluta elocutio , 
ut quod superest laeti bene gestis corpora rebus . 
et de rege superbo primitiae aut hoc dicit : primitiae istae quas 
fecimus , non de plebe sunt , sed de rege superbissimo , id est Mezentio : 
aut certe regem superbum Turnum accipiamus—nam de ipso 
legimus at Rutulum abscessu iuvenis tum iussa 
superba miratur—ut sit sensus : haec spolia et hanc primam 
belli partem superbo Turno sustulimus . 
nam hoc epitheton proprium 
Turni est , quod ei Vergilius pro ingenti scelere dat . 
apud 
maiores enim superbia ingens facinus fuit , adeo ut Tarquinius pro 
multis sceleribus superbi nomen acceperit . 
mezentius hic est pro 'talis est' , ut hunc ego 
te Euryale aspicio ? id est talem . 
et utrum per contemptum an per 
commendationem hoc pronuntiandum ? murosque Latinos bene quasi 
hoc solum restet . 
et hoc dicit : iam campestri superavimus proelio , 
restat ut etiam obsidione vincamus : credit enim quod sibi iam 
aperte nullus occurrat . 
nec inaniter : nam et paulo post dicturus 
est Turnus furta paro belli , et in duodecimo Latinus 
vix urbe tuemur spes Italas . 
arma parate animis aut hypallage est pro 'armis parate 
animos' : aut certe est mutanda distinctio , ut sit 'animis et spe praesumite 
bellum' . 
'praesumite' vero 'bellum' id est mente praeoccupate , 
ut supra Turnus et pugnam sperate parari . 
bene autem ait 'praesumite' , quasi rem iam sui iuris , ut ei deberi 
videatur certa victoria . 
ne qua mora ordo 'ne qua mora inpediat'. vellere signa 
adnverint superi ne in mora sitis , cum captatis auguriis ad bellum 
exire coeperimus . 
'vellere' autem proprie dixit , quia Romana 
signa figebantur in castris , et cum ad bellum eundum fuisset , captatis 
auguriis avellebantur e terra : nam alibi ea figi non licebat . 
sed inter auguria etiam hoc habebatur , si avellentem facile sequerentur , 
adeo ut cum filio in Orodis bello sit Crassus occisus , qui 
iturus ad proelium avellere signa vix potuit . 
quod etiam Flaminio 
contigit , qui cum imperasset signa tolli eaque non possent moveri , effosso 
solo in quo erant fixa , vi magna extrahi praecepit , et infeliciter apud 
Trasimennum pugnavit . 
alii 'vellere' movere accipiunt : Ennius rex 
deinde citatus convellit sese , et in sacris 'convelli mensa' dicitur 
cum tollitur . 
adnverint superi bene in adhortatione nihil se inauspicato vel 
sine deorum voluntate facturum promittit : ideo non dixit , cum ego 
iussero , sed cum dii iusserint . 
interea socios donec tempus obsidionis adveniat . 
et 'interea 
socios inhumataque corpora terrae' e(\n dia\ duoi=n pro 'corpora 
sociorum' . 
qui solus honos acheronte sub imo est hoc ideo intulit , 
quia in sexto de insepultis dixit centum errant annos volitantque 
haec litora circum : Palinurus Aeneae portusque 
require Velinos sedibus ut saltem placidis in morte 
quiescam . 
et bene 'Acheronte sub imo' , quia haec res ad umbras 
tantum pertinet : nam apud prudentes homines nullius momenti 
sunt ista . 
ite ait vitiose in media oratione 'ait' positum critici notant . 
egregias animas ingenti arte laudat potius quam miseratur extinctos , 
ut praesentium animos in bella succendat . 
quae sanguine 
nobis hanc patriam eleganter hoc et oratorie ad exhortationem audientium 
sumptum est : nam laus defunctorum viventium exhortatio est . 
et 
bene 'patriam' ait , tamquam fiduciam gerit quasi vicerit . 
sane cum 
hortatur socios ut sepeliantur occisi , ipse defunctis velut epitaphion dixit . 
quem non virtutis egentem Ennii versus est . 
'egentem' 
sane nos ablativo iungimus . 
funere mersit acerbo 'acerbo' inmaturo : translatio a 
pomis . 
qui parrhasio evandro Arcadico a civitate Arcadiae , 
quam Donatus vult a parra avi dictam : quod procedit , si parra 
nomen est Graecum ; 
si autem Latinum est , stulte sensit , nam 
Graecum nomen etymologiam Latinam non recipit . 
alii Iovis filium 
Parrhasium dicunt , qui habuit Arcadem filium , ex quo primo Parrhasii , 
post Arcades dicti sunt . 
sane Arcadum genera fuerunt quattuor , 
Parrhasiorum , Maenaliorum , Azanorum , Cynaethorum . 
alii non 
Azanos et Cynaethos , sed Azanes et Cynaetheos dicunt . 
felicibus aeque hic non felicitas comparatur , sed ut est illud 
di meliora piis : non quia haec bona sunt , sed bona optat . 
ibat pro 'ierat' . 
alvmno alumnus est qui Graece tro/fimos 
dicitur : quod nomen quia Latinum non est , ut ab eo quod 
est nutritor , inveniamus eum qui nutritus est , transiit ad nomen 
aliud et alumnum dixit . 
iliades crinem de more solutae has Aeneae ancillulas 
intellegimus : nam omnes matres , hoc est mulieres nobiles , in Sicilia 
remansisse dixit , excepta Euryali matre , de qua legimus 
quae te sola puer multis e matribus ausa persequitur ? 
'crinem' autem 'solutae' , ut palmis percussa lacertos . 
ut vero Aeneas foribus sese intulit altis naturale 
enim est ut intermissa lamenta repetantur , cum aliquis notus advenerit : 
sic in Statio ingressis ducibus denuo defletur Archemorus . 
nivei fultum pallantis late patet hoc epitheton : referri 
enim potest et ad candorem pristinae pulchritudinis , et ad pallorem 
ex morte venientem , et ad frigus quod proprium mortuorum est , 
ut corpusque lavant frigentis et ungunt . 
levi in pectore pulchro , puerili , nondum saetoso . 
tene inquit iteratio est ; 
nam supra ait 'lacrimis ita fatur 
obortis' , sicut in quinto posuit et fidam sic fatur ad aurem 
et paulo post intulit dic ait . 
sane sciendum hanc adlocutionem 
talem esse , qualis illa ubi defletur Euryalus : nam 
locis omnibus commovet miserationem , ab aetate , a tempore , a vulnere , 
a spe parentis . 
cum laeta veniret invidit fortuna 
mihi ac si diceret : quantum noceret adversa , cum laeta talem intulit 
casum ? 
videtur autem dolere quod queri non potest de Fortunae 
crudelitate , quae ei uno eodemque tempore et tanta contulit 
beneficia , et tale intulit damnum . 
'tene' autem 'invidit Fortuna 
mihi' , ut Liber pampineas invidit collibus umbras . 
discedens dederam kata\ to\ siwpw/menon hoc intellegimus : 
nam abscedens nusquam est Euandrum adlocutus Aeneas . 
cum dura proelia gente subaudimus 'fore' . 
fors et vota facit forte—utrumque enim dicimus— 
etiam vota suscipit . 
potest et unum esse 'forset' , id est 'forsitan' . 
cumulatque altaria donis id est et sacrificat , et suscipit vota . 
naturaliter autem queritur de errore mentis humanae . 
nil iam caelestibus vllis debentem vivi enim superorum 
sunt , mortui ad inferos pertinent , unde in duodecimo 
vos o mihi manes este boni , quoniam superis aversa voluntas . 
superis autem debemus omnia donec vivimus , ideo quia , 
ut dicunt physici , cum nasci coeperimus , sortimur a Sole spiritum , 
a Luna corpus , a Marte sanguinem , a Mercurio ingenium , a Iove 
honorum desiderium , a Venere cupiditates , a Saturno humorem : 
quae omnia singulis reddere videntur extincti . 
secundum physicam 
disciplinam dicit : tradunt enim physici omnia nos mereri a superis , 
quae rursus extincti reddimus ipsis potestatibus supernis . 
quod et Plato 
videtur astruere qui dicit , quod cum de effluxione fontium non aliarum 
quarumlibet rerum , sed ipsarum stellarum , fuerint animae corporibus 
commodandae , quicquid de ipsis fontibus stellarum ebullit , hoc 
intellegi debere stellas . 
ergo priusquam in corpora ingrediantur animae 
per haec signa erratica transeuntes , singula supra dicta singulae accipiunt , 
item exeuntes singula singulis redhibere dicit quae in corpus 
venientes perceperunt . 
vano maesti comitamur honore inani , ut supra 
diximus , quantum ad vivos pertinet . 
infelix nati funus hoc quidam a)nako/louqon et vulgare accipiunt ; 
sed eleganter ad exprimendum patris adfectum ad patrem orationem 
convertit . 
hi nostri reditus id est tales , ut manibusque 
meis Mezentius hic est . 
expectatique trivmphi modo de se loquitur . 
haec mea magna fides kata\ to\ siwpw/menon : quam de 
Pallantis reditu promiserat patri . 
at non evandre aut mutavit declinationem : 
nam 'Euander' facit , ut ipse X Pallas , Euander 
in ipsis : aut Graecum vocativum fecit w)= *eu)/andre. pudendis 
vvlneribus id est a tergo inlatis : et est consolatio . 
quid autem 
'pudendis' sit , ipse exposuit dicendo 'pulsum aspicies' . 
nec sospite antiptosis est pro 'sospiti' . 
et hoc dicit : si 
fugisset vulneratus a tergo , ipse ei optares interitum . 
alii : non 
talem habes , inquit , filium , quo sospite tibi dirum funus optares , quod 
parentes sibi precari solent ob nequitiam liberorum . 
alii : non optabis , 
inquit , sospiti filio mortem . 
quod magis heroicae personae convenit . 
et 
[quero] 'sospite' pro 'sospiti' . 
haec ubi deflevit hoc est postquam haec cum lacrimis 
dixit ; 
'flere' enim est cum voce lacrimare : unde habemus in sexto 
continuo auditae voces , vagitus et ingens infantumque 
animae flentes in limine primo . 
toto lectos ex agmine Troianos , Tuscos , Arcadas . 
exigva quamvis enim magna sint , orbitati patris prodesse 
non possunt ; 
sed tamen exhibenda sunt patri , quia debentur . 
aut est 
sensus : non quidem responsura luctui , sed tamen sollemnia : ergo iustitiae 
potius causa quam solacii . 
feretrum 'feretrum' locus ubi mortui feruntur . 
et est Graecum 
nomen : nam Graece fe/rtron dicitur , unde per diaeresin feretrum 
fecit , dictum a ferendo : nam latine capulus dicitur : unde ait 
Plautus capularis senex , id est vicinus capulo , qui dictus est 
capulus ab eo quod corpus capiat . 
vimine querno sunt aliquae durae derivationes ; 
tamen 
eis sic utimur ut 'quernum vimen' , item 'colurnum veru' , ut pinguiaque 
in veribus torrebimus exta colurnis , 'ficulnum 
lignum' , ut Horatius olim truncus eram ficulnus , inutile 
lignum , item 'aprugnum callum' . 
obtentu frondis inumbrant veluti cameram quandam 
capulo ramorum extensione fecerunt . 
agresti sublimem stramine hoc est supra frondes ponunt : 
nam hic reddit quod omiserat supra dicens 'extructos toros' , nec 
addens unde . 
demessum participium est , veniens ab eo quod est 'metor' . 
sane ab eo quod est 'meto' praeteritum perfectum 'messui' facit . 
langventis hyacinthi 'languentis' aut postquam decerptus sit : 
aut quia non est acuti coloris : aut quando demittit caput . 
sane Hyacinthus 
puer fuit Eurotae , vel , ut quidam volunt , Oebali filius . 
cetera 
de hoc in bucolicis dicta sunt . 
sva forma recessit id est propria pulchritudo . 
auroque ostroque rigentes unum 'que' vacat et est 
additum hiatus causa . 
laeta laborum figura est 'laetus illius rei' ; 
nam modo 
dicimus 'laetus labore' , 'laetus ingenio' . 
svis manibus sidonia dido ut dives quae munera 
Dido . 
'suis' autem 'manibus' ut heroides solebant . 
discreverat depinxerat . 
simul et amantis adfectus ostenditur . 
harum unam 'unam' pro 'alteram' , de duobus scilicet et 
'horum alterum' et 'horum unum' possumus dicere : nam artigraphi 
hoc tantum vetant , ne de duobus 'alium' dicamus , quod de multis 
proprie dicitur . 
sane figurate dixit 'vestem induit' , ut 
exuvias indutus Achillis , cum in usu sit 'induit illa re' , ut 
indutosque iubet truncos hostilibus armis , id est truncos indutos 
iubet offerri . 
sane hoc videtur secundum caerimonias flaminum 
subtiliter dixisse . 
flamini enim nisi unum mortuum non licet tangere , 
sed Aeneas plurimos postea occidit . 
sed aliud est in bello occidere , 
aliud mortuum tangere . 
sciendum est tamen , Aeneae omne genus sacerdotii 
tribui . 
arsurasque comas obnubit amictu harum unam , id est 
de duabus vestibus , induit iuveni , altera caput eius velavit : nam 
supra duas vestes dixit esse prolatas . 
'obnubit' autem velavit , translatio 
a nubibus quibus tegitur caelum : unde et nuptiae dicuntur , 
quod nubentum capita obnubantur , id est velantur . 
lavrentis praemia pugnae mittit praemia , quae de praeda 
Laurentis pugnae sustulerat : nam praeda est quae eripitur , praemium 
quod offertur . 
equos et tela quibus spoliaverat hostem vel Pallas , 
vel Aeneas : nam ambigue positum est . 
spolia autem cum proprie 
ea tantum sint quibus hostis spoliari potest , ut lorica vel vestis , 
abusive iam spolium dicitur quicquid hostibus tollitur : unde est 
postquam illum vita victor spoliavit Achilles . 
alii 'equos et tela , quibus spoliaverat hostem' ad Pallantem volunt tantum 
pertinere , quia in antiquis disciplinis relatum est , quae quisque 
virtute ornamenta consecutus esset , ut ea mortuum eum condecorarent : 
Sallustius exuant armis equisque . 
umbris inferias proprie : nam inferiae sunt sacra mortuorum . 
caeso sanguine pro 'caesorum' , ut supra captivoque 
rogi perfundat sanguine flammas : nec enim sanguis 
caeditur . 
ipsos ferre duces suos scilicet , qui illis mille praeerant . 
melius tamen est , iubet truncos ferre ipsos duces , id est ducum 
spolia , ut tropaea duces ipsos dixerit : sic supra manibusque 
meis Mezentius hic est de tropaeo . 
'duces' autem , ut Halaesum 
et eiusmodi , quos occiderat Pallas , duces ipsi portarent ; 
nam 
ducum fuerat tropaea portare : ut habeat pater solacium de victoria 
filii et honor funeri accedat . 
inimicaque nomina figi pro 'inimicorum' . 
dicit autem adfixos tropaeis titulos cum nominibus occisorum . 
ducitur infelix acoetes quasi qui consternatus nimio 
dolore ire non poterat . 
et bene ex rerum permutatione expressit 
doloris magnitudinem , dicens ita doluisse Acoeten , ut paene carens 
humano sensu per se ire non posset , et equum ita sensisse interitum 
domini , ut in humanum migraret adfectum : nam et lacrimabat et 
sponte sequebatur cadaver . 
et bene cum hominis sit 'ire' , equi 'duci' , 
de homine ait 'ducitur' , de equo 'it lacrimans' . 
foedans vel cruentans , vel lacerans . 
terrae id est in terram . 
et figurate 'sternitur terrae' , ut 
truncumque reliquit harenae . 
perfusos sanguine currus aut captivos , aut ipsius Pallantis . 
post bellator equus militaris enim disciplinae fuit , ut equus 
usque ad sepulchrum duceretur , armiger perversa arma gestaret : unde 
hanc consuetudinem videtur poeta servasse. positis insignibus sine 
faleris . 
quod autem equum dicit lacrimare non mirum est , cum 
Homerus etiam divinantem induxerit . 
Plinius solum equum praeter 
hominem lacrimare et doloris adfectum sentire dicit. aethon nomen 
equi , quo etiam Aurorae equus vocatur . 
quod autem equus bellator 
ducitur et phalanx comitatur , iuxta morem Romanum ait , ut dignitas 
in regii adulescentis servetur exequiis , quia apud Romanos quod erat 
vivo concessum , mortuo non adimebatur . 
guttis grandibus bene 'grandibus' , quia de equo . 
nam cetera turnus victor habet kata\ to\ siwpw/menon 
et alia eum sustulisse intellegimus , non tantum balteum , ut legimus 
supra : nam sola hasta et galea ostenditur remansisse . 
phalanx phalanx lingua Macedonum legio . 
quod autem 
ait 'maesta' , Arcadas intellegimus : unde infert 'Teucrique sequuntur 
Tyrrhenique duces' . 
et hoc est quod ait supra et toto lectos 
ex agmine mittit mille viros . 
versis arcades armis lugentum more mucronem hastae , 
non cuspidem contra terram tenentes : quoniam antiqui nostri omnia 
contraria in funere faciebant : scuta etiam invertentes propter numina 
illic depicta , ne eorum simulacra cadaveris polluerentur aspectu , 
sicut habuisse Arcades Bacchylides in dithyrambis dicit : et hoc , ut 
non nullis frustra placet : nam lugentum mos est prioris habitus 
inmutatio . 
alii 'versis armis' in oblicum versis scutis , ne splenderent 
insignia : arma autem scuta dici ipse declarat , ut Lausum 
socii exanimem super arma ferebant . 
sed potest hoc de armis 
versis non ad Arcadas solum , sed ad omnes pertinere . 
an 'versis armis' 
quod interempto Pallante victos iam se Arcades arbitrabantur . 
alii 
dicunt hunc morem fuisse , ut de suo duce numquam voce quereretur 
exercitus , ne seditio paulatim insurgeret , verum armorum ordinem mutantes 
scuta supina portarent . 
ergo vel Aeneas ab Arcadibus arguitur 
quod Pallas non sit vindicatus , vel Euander quod novi hospitis gratia 
adulescentem temere in bella proiecerat . 
comitum potest pro 'comitantum' accipi . 
gemituque deest 'cum' . 
nos alias hinc ad lacrimas ad aliam sepulturam , id est 
ad ceteros sepeliendos , qui eodem proelio ceciderunt . 
salve aeternum mihi maxime palla aeternumque vale 
Varro in libris logistoricis dicit , ideo mortuis 'salve' et 'vale' dici , 
non quod aut valere aut salvi esse possunt , sed quod ab his recedimus , 
eos numquam visuri . 
hinc ortum est ut etiam maledicti 
significationem interdum 'vale' obtineat , ut Terentius valeant qui 
inter nos discidium volunt , hoc est ita a nobis discedant , ut 
numquam ad nostrum revertantur aspectum . 
ergo cum mortuo dicitur 
'vale' , non etymologia consideranda est , sed consuetudo , quod 
nullis 'vale' dicimus nisi a quibus recedimus . 
oratores legati , a perorando pro republica nominati : 
quod 'orabant' , id est agebant : unde et actores causarum 'oratores' appellantur . 
urbe Latina pro 'Latini' , id est [de] Laurolavinio . 
veLati ramis oleae non coronati : nec enim lugentes decebat , 
ut qui pro mortuis precabantur : sed instructi et ornati , id est 
in manibus olivae ramos ferentes : sic Homerus ste/mmat' e)/xwn e)n 
xersi/n . 
'velari' autem ornari et illo loco significat victori 
velatum auro vittisque iuvencum , cum vittis non aut velentur 
aut coronentur victimae , sed ornentur : aut certe 'velati' ab omni iniuria 
tecti iure gentium . 
veniamque rogantes beneficium . 
et 
iuxta antiquum modum dictum est , hoc est sepulturam suis petentes . 
ferro quae fusa 'fusa' modo interempta , alias fugata ; 
sed discernuntur epithetis , ut si dicas 'ferro fusus' , vel 'metu fusus' . 
redderet ostendit iam campos in Troianorum esse potestate . 
nullum cum victis certamen deest 'esse oportere'. et 
aethere cassis id est luce vacuis : unde et retia 'casses' dicimus , 
et vestimenta araneorum casses dicuntur . 
hoc autem bene addidit , 
quod victi possunt innovare certamen . 
bonus Aeneas ideo , quia ab eo facile impetratur. havd 
aspernanda iusta , non contemnenda : sepulturae enim beneficium 
generaliter debetur universis . 
venia quam petebant : aut 'venia' humanitate. insvper 
addit accumulat verbis beneficium , dicens pacem se etiam vivis 
velle praestare . 
'pacem' autem ideo defunctis , quia ait supra 
nullum cum victis certamen , et mortuorum pax sepultura est . 
unde elegit verbum quod utrisque , tam vivis quam mortuis aptum esset . 
quaenam quanta et qualis : nam mirantis est ; 
nec enim 
dubitat , cum ipse dicat 'indigna' . 
ergo potest e)pech/ghsis esse : 
quaenam vos fortuna inplicuit , quae est indigna bello . 
et mira est oratio 
conciliantis se hostibus suis . 
inplicvit id est involvit invitos . 
'bello' autem incertum 
dativus an ablativus . 
martis sorte peremptis ad illud nullum cum victis 
certamen . 
nec veni pro 'nec venissem' : tempus est pro tempore . 
et vitavit o(moiote/leuton . 
nec bellum cum gente gero subaudiendum 'sed cum 
Turno' : per quod populariter eorum captat favorem , aut seditionem 
eorum adversum regem invocat . 
hospitia hoc verbum duo significat : <et quo ab alio recipimur , ]2 
et quo aliquem recipimus . 
hvic morti deiktikw=s , quasi ostendit iacentes . 
si bellum finire manu hoc est internecione : potest enim 
et pace finiri . 
his mecum decvit concurrere telis aut quibus Teucros parat 
pellere , aut tela sua ostendit , ut armatus in concilio fuerit . 
vixet pro 'vixisset' : et est syncope . 
deus aut sva 
dextra dedisset victoria enim , vel vita duplici ratione consistit , 
aut virtute aut voluntate Fortunae . 
miseris civibus quasi aliena culpa pereuntibus . 
et bene 
commendatur dicentis bonitas , quasi et ipse eorum misereatur . 
obstipvere silentes id est obstupefacti sunt et silere 
coeperunt . 
tum senior cui ab aetate praestabatur auctoritas . 
odiis 
et crimine drances infensus ivveni turno aut qui eum odio 
semper et criminationibus persequebatur : aut propter suum crimen , id 
est inertiam , quam semper virtuti constat esse contrariam : aut Turni 
crimine , qui tot viris causa mortis exstiterat . 
orsa refert coepta verba . 
o fama ingens ingentior 
armis frustra ait Donatus , hoc nomen de his esse quae non recipiunt 
comparationem : nam quia augmentum recipit , et comparatur . 
alia illa sunt nomina , in quibus est dubitatio utrum comparentur , 
ut est 'perfectus' : quod si velis comparare , incipit 'perfectus' non 
esse 'perfectus' . 
caelo te lavdibus aequem pro his qui in caelo sunt , 
id est diis , ut caeruleus Thybris caelo gratissimus 
amnis . 
et est oratorium , non invenire paria verba virtutibus . 
'caelo' 
autem dativus , 'laudibus' ablativus . 
ivstitiaene prius mirer belline laborum figura Graeca 
'miror illius rei' et 'regno illius rei' , ut *tene/doio/ te i)=fi a)na/sseis : 
inde Horatius ait et qua pauper aquae Daunus agrestium 
regnavit populorum pro 'agrestibus populis' . 
ita et hic 'iustitiae' 
'laborum' genetivum pro ablativo posuit . 
si autem 'iustitiae' legeris , subaudiendum 
'iustitiae laudibus' ; 
si 'iustitia' , subaudiendum 'praeditum' . 
si qua viam dederit fortuna 'viam' rationem . 
et bene 
cum exceptione pollicetur dicens , si voluntatem nostram fortuna 
comitetur . 
foedera turnus vel coniugii vel amicitiarum . 
et potest 
videri deesse 'alia' . 
fatales moles quia audierat nec veni , nisi fata 
locum sedemque dedissent . 
saxa Troiana ambitiose ait , quasi Troianis fataliter debita . 
vel 'Troiana' in usum Troianorum . 
pepigere dies pacti sunt : nam ab eo quod est 'paciscor' 
et 'pepigi' et 'pactus sum' facit , sicut ab eo quod est 'parco' et 
'parsi' et 'peperci' facit . 
pace sequestra media ; 
namque sequester 
est aut medius inter duos altercantes , aut apud quem aliquid ad 
tempus seponitur : dictum autem a sequendo , quod eius qui electus sit , 
utraque pars fidem sequitur . 
'pacem' ergo 'sequestram' indutias dicit , 
id est pacem temporalem et mediam inter bellum praeteritum et 
futurum . 
mixtique inpune Latini apud maiores enim magna erat 
cura fidei , adeo ut indutiis factis conloqui soliti essent duces populi 
Romani cum hostium ducibus , summaque severitate vindicaretur , si iniuriam 
se passos quererentur : denique obsessa urbe a Tarquiniis inter 
Porsennam et Romanos factis indutiis , cum ludi circenses in urbe 
celebrarentur , ingressi hostium duces curuli certamine contenderent 
et victores coronarentur . 
'inpune' autem hoc loco sine periculo . 
ferro bipenni ad epitheton transtulit nomen proprium : 
nam bipennis per se plenum est et securim significat , ut 
crebrisque bipennibus instant . 
robora modo genus ligni : nam est inter specialia nominatum . 
plavstris gementibus sub pondere sonantibus . 
quae modo victorem Latio pallanta ferebat 'Latio' 
pro 'in Latio'. bene 'modo' ; 
uno enim eodemque die et fortiter 
fecit et periit , ut haec te prima dies bello dedit , haec 
eadem aufert . 
alii 'modo' paulo ante accipiunt , sed 'modo' ait cum 
adfectu , ut acerbior luctus de tanta mutatione nasceretur : alii 'modo' 
paene accipiunt . 
arcades ad portas rvere eos nunc Arcadas dicit qui 
intra civitatem sunt . 
multa tamen exemplaria 'Arcades at portis ruere' 
habuerunt , ut coniunctio sit , non praepositio , ut it nigrum 
campis agmen pro 'per campos' et it portis iubare 'per 
portas' . 
'ruere' autem , id est magna velocitate ferri , ut excitum 
ruit ad portus et ruuntque effusi carcere currus . 
et 
'ruere' pro 'ruebant' , infinitum pro pronuntiativo. de more vetusto 
quia antea per noctem cadavera funerabantur cum faculis . 
rapvere faces 'rapuere' raptim et festinanter tulerunt . 
sed apud Romanos moris fuit ut noctis tempore efferrentur ad funalia 
—unde etiam funus dictum est—quia in religiosa civitate cavebant , 
ne aut magistratibus occurrerent aut sacerdotibus , quorum oculos nolebant 
alieno funere violari . 
inde etiam qui funeri praeerant a vespera 
primum vesperones , deinde vespillones dicti videntur . 
et magis moris 
Romani ut inpuberes noctu efferrentur ad faces , ne funere inmaturae 
subolis domus funestaretur : quod praecipue accidebat in eorum qui in 
magistratu erant filiis . 
ideo Vergilius Pallantis corpus facit excipi 
facibus , quia acerbum funus . 
funera autem alii a funalibus candelis , 
sebo vel cera circumdatis , dicta <tradunt> , quod his praelucentibus noctu 
efferrentur mortui : alii a fungendo , quod eo supremo in eo qui decessit , 
officio fungimur , vel quod hi qui mortui sunt 'vita functi' dicuntur . 
alii tradunt , de filiis qui in potestate patris sint , non putari ius esse 
funus vocari fierique , quia servi loco sint parenti , et si id fiat , familia 
funestata sit . 
ergo hic merito Pallantis funus facibus celebratur , ut 
filii . 
alii , sicut Varro et Verrius Flaccus , dicunt : si filius familias 
extra urbem decessit , liberti amicique obviam procedunt , et sub noctem 
in urbem infertur cereis facibusque praelucentibus , ad cuius exsequias 
nemo rogabatur . 
sane haec corpora sive proici iubebantur , a cadendo , 
sive quod sepultura carebant 'cadavera' dicta . 
discriminat id est dividit : unde et discrimen capitis muliebris 
dicitur , ex eo quod caput auro discernat . 
succedere ut tumulo sineret succedere terrae . 
incendunt implent , ut clamore incendunt 
caelum Troesque Latinique . 
vis vlla nec aetatis inbecillitas , nec severitas regia . 
feretro pallante reposto id est posito Pallantis feretro : 
nam antiptosis est . 
non haec o palla dederas promissa parenti cautius 
v. s. v. t. c. m. duplex expositio est . 
aut enim hoc dicit : non mihi 
talia promittebas , ut crederem cautius te dimicaturum ; 
ut intellegamus 
proficiscentem Pallantem promisisse patri victoriam , caedem 
hostium , plurima spolia ; 
qui enim haec cogitat , cautelae obliviscitur 
aviditate vincendi . 
aut certe 'non' pro 'nempe' accipiamus , ut in 
Terentio non tu hunc rus produxisse aiebas ? id est 'nonne' , 
'nempe' , ut nunc sit sensus : nempe haec mihi dederas promissa 
discedens , quia cautius fueras dimicaturus . 
alii non 'parenti' , sed 
'petenti' legunt , ut non iure adfectionis quam filius patri debebat , 
sed humanitatis eum convenire videatur : petenti mihi , o Palla , fidem 
dederas te cautius quam fortius dimicaturum : et adfirmant , si 'parenti' 
legendum esset , potuisse dici 'non haec , o fili , dederas promissa parenti' . 
alii haec kata\ to\ siwpw/menon dicta accipi volunt . 
in armis apud armatum , cuius consilium cupiditas victoriae 
plerumque conturbat . 
praedulce decus aut valde dulce , aut quasi inmaturum . 
primitiae rudimenta , quasi Troiani . 
bellique propinqui 
vel quod ante maturam aetatem Pallantis venerit : aut 'propinqui' nimium 
vicini , quo Pallas mitti posset . 
sane hoc bellum 'antarium' 
vocari solitum , quod sit ante urbem , quasi ante aras . 
dura misera et infelicia . 
vota precesque meae supra fors et vota fecit . 
tuque o sanctissima conivnx 'sanctum' non semper sacrum , neque religiosum 
est , ut hic , ubi 'sanctissima' incorruptae castitatis significat : unde 
et sanctae leges appellantur quae neque corruptae sunt , neque corrumpi 
possunt . 
felix morte tua ea re felix , qua ceteri dolent . 
et bene 
'tua' , ne , ut ipse , filii morte fieret infelix . 
vivendo vici mea fata diu vivendo , ut in bucolicis 
o Lycida , vivi pervenimus . 
'vici' autem 'mea fata' , id 
est naturalem ordinem vita longiore superavi , in hoc tantum , ut 
superstes essem filio meo : namque hic ordo naturalis est , ut sint 
parentibus superstites liberi . 
fata ergo eius generalia dixit , referens 
se ad naturalem ordinem , non ad fatum proprium ; 
nam fata superare 
nemo hominum potest . 
unde multi sic distinguunt 'contra ego 
vivendo vici' vitam scilicet filii : nam hoc est 'superstes restarem ut 
genitor' : ut 'mea fata' per exclamationem dictum sit . 
sciendum 
tamen , etiam inrationabilia dolentibus dari . 
vivendo vici] id est 
supervixi : veteres enim 'vivendo vincere' dicebant supervivere , ut multa 
virum volvens vivendo saecula vincit : nam et in togatis 'victrices' 
appellantur , quae viros extulerunt : Plautus in Epidico 
quia tibi licuit eum vivendo vincere (Epid . 
177) . 
restarem essem . 
obrverent rutvli telis id est 'me' . 
et bene etiam sibi irascitur : 
sic enim natura maerentis exprimitur. dedissem reddidissem . 
pompa exequialis scilicet . 
me vehementius pronuntiandum . 
et bene 'Pallanta' ipsum nomen . 
nec vos argverim t. exonerat eorum pudorem , ne videantur 
ei causa orbitatis fuisse , dicens sibi hoc fataliter debitum . 
'arguerim' autem alias indicaverim , ut degeneres animos 
timor arguit , alias accusaverim , ut nunc : Cicero arguis fatentem . 
senectae deest aetati ; 
nam senecta aetas dicitur : Sallustius 
senecta iam aetate . 
per se autem plenum est si 'senectus' 
dicamus , quod metri causa minus dixit : nam si 'senecta' , aut addendum 
'aetas' , aut intellegendum . 
quod si inmatura manebat magnifice servat decorum , quod se 
revocat ad heroicam consolationem . 
ducentem in Latium teucros cecidisse ivvabit lucrum 
quodammodo putat , inpendisse pro amicorum felicitate filium , qui 
morti fuerat acerbo funere fataliter debitus . 
et est a qualitate beneficii 
solacium . 
non alio digner te funere palla latenter hic Aeneae 
ostenditur pietas , qui in amici funus tanta contulit , ut pater amplius 
praestare non possit . 
alii 'dignem' legunt iuxta veteres ab eo quod 
est 'digno' : Calvus hunc tanto munere digna , Pacuvius in Hermione 
cum neque me inspicere aequales dignarent meae , ipse 
Vergilius coniugio Anchisa Veneris dignate superbo . 
quam pius Aeneas deest 'quo' , ut sit 'quam quo' . 
tu quoque nunc stares inmanis truncus in armis id 
est in trunco armatus , sicut isti duces , de quibus haec sunt tropaea : 
nam supra ait indutosque iubet truncos hostilibus armis 
ipsos ferre duces . 
esset par aetas vel mea , vel filii ; 
nam ad utrumque 
potest referri . 
teucros quid demoror armis 'ab armis' . 
et hoc videtur 
dicere : dimittendi sunt Troiani , ut morte Turni satis fiat doloribus 
meis : quod etiam posteriora significant . 
meritis vacat hic tibi solus fortunaeque locus nihil 
est aliud quod possit vel virtus tua , vel fortuna praestare—nam 
his rebus victoria contingit—nisi ut occiso Turno et vindices 
filium et patrem consoleris orbatum . 
sed gnato manes perferre sub imos ac si diceret hanc 
solam esse causam , quae eum cogat ad vitae patientiam , ut filio 
Turni nuntietur interitus . 
extulerat lucem Asinius Pollio dicit , ubique Vergilium 
in diei descriptione sermonem aliquem ponere aptum praesentibus 
rebus , ut hoc loco , quia funerum et sepulturarum res agitur , dicit 
'extulerat' : item in quarto , quia est navigaturus Aeneas et relicturus 
Didonem , dicit Tithoni croceum linquens Aurora cubile . 
quod licet superfluum sit , in multis tamen locis invenitur necessarium . 
miseris mortalibus qui sunt subiecti tot casibus : Homerus deiloi=si 
brotoi=si , id est miseris mortalibus , non timidis . 
opera atque labores 'hoc opus' et 'haec opera' tunc 
dicimus , quando negotium ipsum quod geritur significamus ; 
si autem 
feminino genere dixerimus 'operas' , ipsas personas quae aliquid faciunt 
significamus ; 
sicut 'custodia' dicitur quae custodit , ut 
cernis custodia qualis vestibulo sedeat : nam ut hi qui custodiuntur 
'custodiae' dicantur , usurpatum est . 
unde male est in usu 
'custodiae audiuntur' . 
constitvere pyras 'pyra' est lignorum congeries ; 
'rogus' 
cum iam ardere coeperit dicitur ; 
'bustum' vero iam exustum vocatur . 
quem ordinem servat poeta , dicens 'constituere pyras' , item 
'subiectisque ignibus atris ter circum accensos decurrere rogos' , item 
postea 'semustaque servant busta' . 
more tulere patrum quia apud varias gentes diversa 
fuerunt genera sepulturae , inde est quod alii obruuntur , alii exuruntur , 
alii proprias remittuntur ad patrias ; 
alii per diem , ut nunc isti , 
alii per noctem , ut supra Pallas . 
et perite has varietates Vergilius 
posuit : namque Heraclitus qui omnia vult ex igne constare , dicit 
debere corpora in ignem resolvi . 
Thales vero qui confirmat omnia 
ex umore creari , dicit obruenda corpora , ut possint in umorem resolvi . 
ignibus atris atqui ignes atri non sunt ; 
sed epitheton 
traxit de negotio , ut 'atris' diceret , hoc est funebribus , ut paulo 
post maestum funeris ignem , id est funebrem : nam 
maestus esse non potest ignis . 
atris cum concipiuntur . 
conditur in tenebras altum caligine caelum id est 
aer fumi obscuritate completur . 
cincti fulgentibus armis id est incincti et instructi . 
frustra hoc epitheton notant critici , quasi circumeuntes rogos alia 
arma habere debuerint . 
cincti instructi . 
decurrere rogos pro 'circum rogos cucurrere' . 
bene 
autem ait 'decurrere' , non 'decucurrere' : namque verba quae in praeterito 
perfecto primam syllabam geminant , ut 'curro cucurri' , 'tondeo 
totondi' , cum composita fuerint , geminare non possunt : nam 'decurri' 
et 'detondi' dicimus , non 'decucurri' neque 'detotondi' : exceptis 
tantum duobus . 
spargitur et tellus lacrimis hysterologia est : nam prius est 
ut arma spargantur lacrimis , quae corpori adhaerent , quam terra . 
it caelo pro 'in caelum'. clangorque tubarum ante 
enim mortui ad tubam deducebantur : unde Persius hinc 
tuba , candelae , tandemque beatulus alto conpositus lecto . 
hic alii spolia occisis derepta Latinis secundum 
suae gentis ritum alii hostilia arma , alii peremptorum cremabant . 
ferventesque rotas nimio scilicet cursu : alibi volat 
vi fervidus axis , Horatius metaque fervidis evitata rotis . 
et 'ferventes' non 'modo ferventes' , sed quae soleant fervere , ut 
spumantia frena . 
non felicia tela quibus se defendere nequiverunt . 
mactantur corpora morti aut 'in mortem' : aut 'Morti' 
ipsi deae : Statius in scopulis Mors saeva sedet , Lucanus 
ipsamque vocatam quem petat e nobis Mortem tibi 
coge fateri . 
circa autem ideo , quia , ut Homerus dicit , in morte 
Patrocli circa corpus extincti tam homines , quam pecora immolabantur , 
ut uno igni cremarentur : unde est in sexto ossaque 
lecta cado texit Corynaeus aeno . 
raptas raptim advectas ; 
nam post indutias rapere non 
poterant : aut certe ante 'raptas' , belli scilicet tempore . 
in flammam id est in rogum . 
busta bustum dicitur in quo mortuus conbustus est , ossaque 
eius ibi iuxta sunt sepulta . 
alii dicunt , ubi homo combustus est , nisi 
ibidem humatus fuerit , non esse ibi bustum , sed ustrinum . 
invertit caelum †pater illud quod in promptu est 'invertit 
caelum' , ut ea pars quae noctem haberet , sub terra esset. stellis 
aptum coniunctum , a)po\ tou= a(/ptesqai . 
innumeras struxere pyras hoc loco multis rebus ostendit 
inmensam caedem factam esse Rutulorum . 
finitimos tollunt in agros qui enim e longinquo venerant , 
referri non poterant . 
urbique remittunt deest 'unicuique' . 
et meminit antiquae consuetudinis : nam ante etiam in civitatibus 
sepeliebantur , quod postea Duellio consule senatus prohibuit et 
lege cavit , ne quis in urbe sepeliretur : unde imperatores et virgines 
Vestae quia legibus non tenentur , in civitate habent sepulchra . 
denique etiam nocentes virgines Vestae , quia legibus non tenentur , 
licet vivae , tamen intra urbem in campo scelerato obruebantur . 
nec honore ideo 'nec honore' , quia 'nec numero' , quod 
in numero et ordine honos spectatur : nam aliud verbum pendet ex 
altero . 
alii 'nec' pro 'sine' accipiunt . 
tunc pro 'tum' , id est postquam 
cremare coeperunt . 
tertia lux mos enim erat tertia die ossa crematorum legi . 
maerentes hoc et ad Latinos et ad Troianos potest referri . 
sane 'maerere' est cum silentio dolere , 'flere' ubertim lacrimas demittere , 
'plorare' cum voce flere , 'plangere' cum aliquibus dictis miserabilibus 
pectus et faciem tundere , 'lugere' etiam cum habitus mutatione . 
altum cinerem quia dixerat 'innumeras struxere pyras'. confvsa 
rvebant ossa focis aut quia dixit simul multos crematos : 
aut si ad honoratorum cadavera referas , ut supra diximus , 
'confusa' propter simul animalia concremata . 
'ruebant' autem de 
cineribus eruebant . 
adnotandum sane quod 'focos' dixerit pyras , cum 
focus ara sit deorum penatium . 
an quod focum dicat ubicumque ignis 
est et fovetur : unde et Varro focum dici vult . 
tepidoque onerabant aggere terrae hypallage , hoc 
est 'ossa tepida' . 
praedivitis more Graeco epitheton incongruum loco posuit . 
longe pars maxima luctus valde : et hoc est melius , 
quam quod legatur 'et longi' . 
hic matres quia scit ad aliquid haec nomina pertinere , 
non addidit 'deflebant filios aut maritos aut fratres' . 
cara pectora 
id est [caros] fratres desiderantium , ut cari stat cura parentis : 
et est periphrasis . 
ipsum armis bene repetitum 'ipsum'. ivbent volunt , exposcunt . 
ingravat maiorem invidiam concitat , id est graviora facit 
et onerat . 
vocari provocari . 
testatur testificatur etiam legatorum fidem , qui cum eo 
fuerunt . 
solum et hic bene repetitum 'solum' . 
simul contra variis scilicet ut illi paci faverent , alii Turno . 
obumbrat subaudis 'Turnum' : tuetur , defendit . 
et est 
translatio ab arboribus facta , quia nomen nobilium tamquam umbra 
est pro aliis . 
hoc autem dicit : amor reginae ad favorem popularem 
plurimum proderat Turno . 
meritis sustentat fama tropaeis vel quia multos occiderat , 
ut etiam ipse dicturus est : vel secundum illud sunt 
oppida multa capta manu . 
ecce super insuper , hoc est ad cumulationem malorum . 
maesti hoc sermone eos nihil egisse significat . 
magna diomedis 
ab urbe legitur et 'magni' . 
et tanto asperius videtur , quod , 
cum 'magnus' sit 'Diomedes' , non audet adversus Aenean pugnare . 
nihil omnibus actum breviter et laborem et studium comprehendit . 
nil dona nec avrum ordinem legationis exsequitur dicens , 
inaniter perfecta esse omnia , quae possent efficaces legati perficere 
auro , precibus , promissione . 
pacem Troiano ab rege petendum sicut etiam supra 
diximus , cum per gerundi modum aliquid dicimus , per 
accusativum elocutionem formemus necesse est , ut 'petendum mihi 
est equum' : Lucretius aeternas quoniam poenas in 
morte timendum , item Sallustius castra sine vulnere introitum : 
nam 'castra' accusativus pluralis est , qui multis errorem facit , 
ut videatur esse nominativus , quia neutra triptota sunt et similis 
est nominativus accusativo . 
rex ipse Latinus qui aut consolari debuit , aut defendendae 
reipublicae aliud inire consilium . 
fatalem Aenean manifesto numine ferri modo 'fatalem' 
perniciosum omnibus Aenean , vel exitio futurum omnibus . 
'manifesto 
numine' autem , id est manifesto deorum iudicio , ad Italiam 
venisse , numinum ira testatur , quam cognoscimus tantorum caede 
sociorum . 
et est ordo : fatalem Aenean ferri manifesto numine admonet 
ira deum . 
alta intra limina cogit quaeritur cur ad privatam domum 
convocetur senatus , qui non nisi ad publica et augurato condita 
loca convenire consuevit . 
sed scimus domum Latini augurato 
conditam et eandem tam templum fuisse , quam curiam : namque in 
superioribus legimus tectum augustum , id est augurio 
conditum , item paulo post hinc sceptra accipere et primos 
attollere fasces regibus omen erat , hoc illis curia 
templum . 
merito ergo ad domum regis , quasi ad locum gentibus 
publicum , convocatur senatus : nam ait in septimo tali intus 
templo divum patriaque Latinus sede sedens . 
idcirco etiam 
in Palatii atrio , quod augurato conditum est , apud maiores consulebatur 
senatus : ubi etiam aries immolabatur , quod , ut in septimo 
diximus , Vergilius ad Latini transtulit domum . 
multi dicunt 
perite Vergilium nec templi nec curiae hoc loco fecisse commemorationem , 
sed tantum dixisse 'tecta regia' , ut ostenderet , consilium 
quod initur , non esse complendum , quia nec rite est inchoatum : 
ea enim quae dicit Latinus , effectu carebunt . 
olli 'illi' secundum Ennium . 
et intellegendum kata\ to\ 
siwpw/menon , Turnum quoque venisse , qui in superiore libro a Iunone 
subtractus pugnae Ardeam pervenerat. flvunt festinanter incedunt . 
et primus sceptris primus inter sceptriferos . 
namque 
apud maiores omnes duces cum sceptris ingrediebantur curiam ; 
postea coeperunt tantum ex consulibus sceptra gestare , et signum 
erat eos consules fuisse . 
aut quia et alii eiusdem partis reges erant , 
ut Turnus . 
sic Agamemnon dux <fuit> 
totius exercitus , diversae civitates 
proprios reges habuerunt . 
aetola ex urbe remissos quam condiderunt hi qui de 
Aetolia venerunt , Graeciae provincia , unde Diomedes habuit socios 
de tribus eius civitatibus , quas habet Aetolia , Pleurona , Olenon , Calydona . 
sic ergo dixit 'Aetola ex urbe' , ut et tandem 
Euboicis Cumarum adlabitur oris . 
ideo autem Diomedem Aetolum 
dicit , quia pater eius Tydeus Aetolus fuit , qui ad Argos fugit , quoniam 
fratrem patris sui occiderat . 
et responsa reposcit mire ait 'reposcit' : ante enim rex 
solet a legatis universa cognoscere et sic eos praesente populo iterum 
omnia iubere narrare . 
unde est ordine cuncta svo : nam nihil 
licet praetermittere : unde et superflua narrare consuerunt . 
vidimus o cives diomedem rhetorice protinus a re coepit ; 
neque enim opus erat principio aliquo legationem referenti . 
et hic figura 
est hysteroproteron : natura enim hoc fuit prius dicendum 'atque iter 
emensi casus superavimus omnis' et tunc 'vidimus Diomedem Argivaque 
castra' . 
sed habet consuetudo ut qui tale aliquid nuntiant , protinus admoneant , 
ut puta 'vidi illum , erat illic , faciebat illud' : ideo adiecit 'ille 
urbem Argyripam patriae cognomine gentis' et reliqua . 
illud etiam 
ordine congruo subiunxit ad perliciendum animum priusquam quicquam 
diceret 'munera praeferimus' . 
inde ordine 'nomen patriamque docemus , 
qui bellum intulerint' , hoc est qui , unde , contra quos , qua causa . 
deinde 
ponitur oratio Diomedis , cuius sunt partes duae : una , qua se excusat ; 
alia , qua etiam illis suadet ut bellum deponant : nam hoc in fine orationis 
Venulus addit 'et responsa simul quae sint , rex optime regum , 
audisti' . 
excusatio Diomedis duplex est : fortes sunt Troiani et felices . 
fortes breviter ostendit per intermissionem 'mitto ea quae' et reliqua : 
frigidus enim locus erat , si virtutem eorum timere diceret quos vicit . 
Secundus locus multa continet : tam felices esse , ut de omnibus vindicarentur , 
et singula de singulis mire augendo exsequitur . 
novissimo 
loco de se dixit , ne ei obiceretur : quid te ista movent , si tu nihil passus 
es ? 
et auxit quod amisit , et socios adiecit cum exclamatione 'haec adeo 
ex illo mihi iam speranda fuerunt tempore' . 
ideo se contra Veneris 
filium excusat pugnare ; 
nam sequitur 'ne vero , ne me ad tales impellite 
pugnas' . 
supererat ut pacem suaderet ; 
ait enim 'munera quae patriis 
ad me portastis ab oris' et cetera . 
inde laudem Aeneae ita addidit , 
ut suam laudem servaret : ibi enim ubi se excusat , non hoc ait , 
quia fortis est non adero , sed illud 'quicumque Iliacos ferro violavimus 
agros' , quasi hoc fatum fuerit omnium ; 
hic ubi suadet pacem , aperte 
dicit , pares mihi non estis , et ait 'experto credite , quantus in clipeum 
adsurgat , quo turbine torqueat hastam' , id est ego fatum timeo , vos 
virtutem timere debetis . 
nam quod adiecit 'si duo praeterea talis Idaea 
tulisset' , non fuit contentus illum Hectori comparare , nisi adiunxisset 
'hic pietate prior : coeant in foedera dextrae' , id est quia pius est , bonus 
amicus erit . 
statim conclusit , sicut ad singula invenies dictum . 
quod 
autem ait 'vidimus , o cives , Diomedem' , quasi res magna ei contigerit , 
qui talem virum viderit . 
sane aut 'Diomedem' legendum , ut sit Latinus 
accusativus : et admittitur ecthlipsis , ut multum ille 
et terris iactatus et alto : aut si Graecum accusativum facere 
voluerimus , 'Diomede' legamus , ut possit fieri synalipha , sicut 
Euryale infelix , qua te regione reliqui ? si autem 'Diomeden' 
dixerimus , nec Latinum est , nec Graecum , nec versus ratio 
consistit : numquam enim ecthlipsis fit per 'n' litteram . 
tamen melius 
est ut 'Diomede' legamus , ut sit Graecus accusativus . 
nomina 
enim Graeca in 'hs' exeuntia , quae genetivum in 'eos' mittunt per 
plenam elocutionem , cum eundem casum per synaeresin in 'ous' 
miserint , accusativum in 'h' mittant necesse est , ideo quia cum naturam 
suam servant , accusativum in vocalem mittunt , non in consonantem , 
et debet synaeresis plenitudinis servare rationem : ut ecce 
*diomh/dhs plena declinatio est tou= *diomh/deos tw=| *diomh/dei to\n *diomh/dea , 
per synaeresin autem facit tou= *diomh/dous tw=| *diomh/dei to\n 
*diomh/dh . 
ergo hic accusativus ideo in 'h' exit , non in 'n' , quia 
cum integrum est hoc nomen , in 'eos' exit et crescit eius genetivus : 
si enim isosyllabus sit nominativo , accusativum in 'n' mittit nec 
habet 's1' in genetivo , ut *qoukudi/dhs , tou= *qoukudi/dou , to\n *qoukudi/dhn : 
nam *diomh/dhs ideo in genetivo 's' habet , quia et cum integrum 
est et *diomh/deos facit , habet 's' consonantem . 
casus s. omnes itineris scilicet . 
et bene vilitatem singularum 
rerum generalitate vitavit , ne diceret flumina , latrones et cetera . 
mire autem multa congesta , ne possit de legatorum desidia queri . 
contigimusque manum bene , quasi divinam : sic 'vidimus , 
o cives , Diomedem'. qua concidit ilia tellus e)mfatikw=s 
dixit pro 'urbs Ilia' : nam terra non concidit , sed civitas , Ilium . 
argyripam Diomedes fuit de civitate quae Argos Hippion 
dicitur , de qua Homerus *)/argeos i(ppobo/toio , Horatius aptum dicet 
equis Argos . 
hic in Apulia condidit civitatem , quam patriae suae 
nomine appellavit et Argos Hippion dixit : quod nomen postea vetustate 
corruptum est , et factum est ut civitas Argyrippa diceretur : 
quod rursus corruptum Arpos fecit . 
sane Diomedes multas condidisse 
per Apuliam dicitur civitates , ut Venusiam , quam in satisfactionem 
Veneris , quod eius ira sedes patrias invenire non poterat , condidit , quae 
Aphrodisias dicta est . 
item Canusium Cynegeticon , quod in eo loco 
venari solitus erat : nam et Garganum a Phrygiae monte Gargara vocavit . 
et Beneventum et Venafrum ab eo condita esse dicuntur . 
gargani condebat iapygis arvis Iapygia pars est Apuliae , 
in qua est mons Garganus , inminens Sipontinae civitati , qui per Calabriam 
usque in Adriaticum tenditur pelagus : Lucanus 
Apulus Adriacas exit Garganus in undas . 
'Gargani' autem 
'Iapygis' figura est pro 'Gargani Iapygii' . 
et haec est Iapygia 
Apuliae , a qua et Iapyx ventus est nominatus , ad quam Iapyx delatus , 
unde sic nominatus est : nam Iapydia Venetiae regio est , ab 
oppido dicta , unde est tunc sciat aerias Alpes et Norica si 
quis castella in tumulis et Iapydis arva Timavi . 
sed in Gargani 
summitate duo sepulchra esse dicuntur fratrum duorum , quorum 
cum maior virginem quandam <sibi> 
despondisset et eam minor frater 
conaretur auferre , armis inter se decertati sunt ibique ad memoriam , 
invicem se occidentes , sepulti : quae res admirationem habet illam , qua 
si qui duo inter ipsam silvam agentes iter , uno impetu vel eodem momento 
saxa adversum sepulchra iecerint , vi nescio qua saxa ipsa separata 
ad sepulchra singula decidunt . 
munera praeferimus ut illa ante orationem auxilium impetrent . 
qui bellum intulerint quasi nominatis Troianis , quos vicerat , 
pronior futurus esset ad ferendum auxilium . 
placido sic reddidit ore ut solet , habitum futurae orationis 
ostendit . 
o fortunatae gentes qui habitatis regna Saturnia , id 
est o viri semper pace gaudentes ! 
nam legimus aurea 
quae perhibent , illo sub rege fuere saecula , sic placida 
populos in pace regebat . 
et bene hoc laudat , quod eis persuadere 
desiderat . 
antiqui avsonii quia , qui primi Italiam tenuerunt , Ausones 
dicti sunt . 
quietos quibus est amor pacis a maioribus traditus 
propter regnum Saturni . 
ignota lacessere bella scilicet Troianorum , non omnia 
generaliter bella : nam legimus captivi pendent currus 
curvaeque secures : aut 'ignota' quae ignoraverint , quasi non 
suscepturi , si scissent . 
svadet autem 'vobis' subaudis : nam 'vos' 
a superioribus non potest subaudiri , quia non 'te' , sed 'tibi suadeo' 
dicimus . 
violavimus quasi sacros : nam violare de religionibus 
dicimus . 
et ingenti arte agit , ne aut victoriam suam sileat , aut 
non procedendo contra eos quos vicit , confiteatur ignaviam , dicens 
non esse contra eos pugnandum , quos vincere perniciosissimum est . 
mitto ea oratorie , ut etiam sine illis , quae memoraturus est , 
quae omittit graviora videantur . 
quos simois premat ille viros id est toto orbe celebris : 
et 'premat' quasi hostes : alibi ubi tot Simois correpta 
sub undis scuta virum galeasque et fortia corpora volvit . 
alii 'quos' pro 'quantos' accipiunt , ut sit pronomen pro nomine . 
'ille' 
autem mire exsecratur . 
scelerum poenas expendimus omnes id est luimus 
omnes poenas , quae sunt statutae sceleribus . 
alii 'sceleris omnis' 
legunt : nam 'omnes' non potest ad Graecos referri , quia non omnes 
pertulere supplicia . 
sed si 'omnes' , mire , ne putes forte factum . 
et 
adiuvandum pronuntiatione . 
vel priamo miseranda manus etiam Priamo , ut carmina 
vel caelo possunt deducere lunam . 
est autem Pacuvii 
qui ait si Priamus adesset , et ipse eius commiseresceret : 
id est ut calamitas eorum qui vicerunt , gravior crederetur miserantibus 
victis . 
scit triste minervae sidus fabula hoc habet : propter 
Cassandrae stuprum Graecis iratam Minervam , vel quod ei victores 
per superbiam sacrificare noluerunt : unde eos redeuntes gravissima 
tempestate fatigatos per diversa dispersit : Horatius cum Pallas 
usto vertit iram ab Ilio . 
re vera autem constat Graecos tempestate 
laborasse aequinoctio vernali , quando manubiae Minervales , 
id est fulmina , tempestates gravissimas commovent . 
unde perite 
dicendo 'sidus' utrumque complexus est : nam sidus et tempestatem 
significat et re vera sidus . 
haec autem numina quae inter sidera 
non videmus , licet sua signa propria non habeant , cum aliis potestate 
sunt permixta . 
ut ophiuchus ipse est Aesculapius , gemini Apollinis 
et Herculis esse dicuntur , sic Minervae aries esse dinoscitur . 
vltorque caphereus to\ au)to\ est , id est cautes Euboicae : 
nam Euboea insula est in qua mons Caphereus , circa quem 
Graeci periere naufragio . 
'ultor' autem ideo dixit , quia Nauplius , 
Palamedis pater , dolens filium suum factione interemptum , ut in 
secundo memoravimus , cum videret Graecos tempestate laborare , 
montem Caphereum ascendit et elata facula signum dedit 
vicini portus , qua re decepti sunt Graeci et inter asperrimos scopulos 
naufragium pertulerunt . 
atrides protei menelaus Agamemnon et Menelaus uno 
quidem fataliter fuerant supplicio destinati . 
namque Atreus et 
Thyestes fratres fuerunt in se invicem saevi , adeo ut Thyestes cum 
Aerope , fratris uxore , concumberet : quod dolens Atreus liberos ei 
epulandos adposuit . 
sed cum Thyestes post cognitum facinus requireret 
ultionem , ei Apollo respondit , posse alio scelere illius facinoris 
vindicem nasci , scilicet si cum Pelopia , filia sua , concumberet . 
quo 
facto natus est Aegisthus , fatalis in Atrei geminam subolem . 
sed 
Iuppiter Menelai fata miseratus est propter Helenae iugale consortium , 
et eum per diversa errare maluit , quam Aegisthi manibus 
interire . 
hic errans ad Aegyptum usque pervenit , ubi Proteus , deus 
marinus , regnaverat , cui aliquando rapta a Theseo Helena dicitur 
commendata : unde quidam dicunt quod ad eam petendam Menelaus 
ad Aegyptum profectus sit post bella Troiana . 
sunt qui volunt nec 
raptam esse a Paride Helenam , sed aliam causam belli fuisse Troiani , 
illam scilicet , quod Herculem , quaerentem Hylam , suscipere noluerunt . 
qui autem volunt eam raptam a Paride , hoc dicunt , quod 
recepta a Proteo per Theseum ad Menelaum transitum fecerit et 
sic eam Paris rapuerit : secundum quod , ut supra diximus , Menelaus 
ad Aegyptum Iovis voluntate pervenit , scilicet ne ab Aegistho posset 
interimi . 
quod autem ait 'Protei columnas' ratione non vacat : nam 
columnas Herculis legimus et in Ponto et in Hispania . 
hunc autem 
Proteum fortissimum et invictissimum constat fuisse . 
novimus autem 
quod omnes fortes Hercules dicebantur : unde videtur hoc adfectasse 
Vergilius , ut pro finibus 'Protei columnas' diceret , quas habuit 
Hercules , ut ostenderet eum etiam Herculem dictum . 
advsque 
colvmnas protei usque ad fines Aegypti , hoc est usque ad Pharon , 
ante insulam , nunc partem Alexandriae : Lucanus nunc 
claustrum pelagi cepit Pharon : insula quondam in medio 
stetit illa mari sub tempore vatis Proteos , at nunc Pellaeis 
est proxima muris . 
'Protei' autem Latinus est genetivus , 
constrictus per synaeresin . 
'adusque' autem sic est dictum quemadmodum 
Siculo prospexit abusque Pachyno : nam 
cum praepositio praepositioni numquam cohaereat , 'abusque' et 'adusque' 
licenter admissum est . 
exulat proprie : nam exulare dicuntur qui extra solum 
eunt . 
sane sciendum quia quo tempore Menelaus iit ad Aegyptum , 
perdidit Canobum gubernatorem , a quo vicina civitas nomen accepit , 
quae hodieque mutata littera Canopos nominatur . 
vidit mire addidit , 
ut quam semel informem vasto vidisse sub 
antro Scyllam. cyclopas Graecae declinationis accusativus est . 
unde Graecum habebit accentum : nam latine 'cyclopes' diceret ; 
sed 
sic versus stare non poterat . 
regna neoptolemi referam subaudis 'eversa' , quod ex 
posterioribus intellegitur . 
Pyrrho autem quid contigerit manifestum 
est : nam , ut in tertio legimus , cum vellet ducere Hermionen , Oresti 
ante desponsatam , ab eo est inter aras Apollinis interemptus : unde 
est scelerum furiis agitatus Orestes excipit incautum 
patriasque obtruncat ad aras . 
versosque penates 
idomenei Idomeneus rex Cretensium fuit : qui cum tempestate laboraret , 
vovit se sacrificaturum Neptuno de ea re quae ei primum 
occurrisset . 
casu ei primus filius occurrit : quem cum , ut alii dicunt , 
immolasset , ut alii , immolare vellet , ob crudelitatem regno a civibus 
pulsus est : unde est fama volat pulsum regnis cessisse 
paternis Idomenea ducem . 
alii dicunt quod abscedens 
cuidam suum commendaverat regnum , qui per eius absentiam occupavit 
imperium et reversum pepulit . 
ergo 'versos penates' aut 
eversos et funditus dirutos accipiendum : aut certe in aliena iura 
conversos . 
libycone habitantes litore locros ut etiam in tertio 
diximus , Locri , socii Aiacis Oilei , fuerunt Epizephyrii et Ozolae ; 
sed hi tempestate divisi sunt adeo , ut Epizephyrii tenerent Bruttios , 
de quibus ait in tertio hic et Narycii posuerunt 
moenia Locri , Ozolae vero deferrentur Pentapolim , de quibus nunc 
queritur dicens 'Libycone habitantes litore Locros' ? 
quamvis quidam 
dicant , etiam in ipsis Bruttiis litus Libycum dici . 
alii hos circa 
Syrtes posuisse sedes : alii in Libya insulas quasdam inhaerentes occupasse , 
eosque initio Mesammones , postea corrupte Nasamones appellatos : 
alii amissa in Syrtibus classe , per mediterranea arietis fortuito ductu 
iter facientes ad Ammonem pervenisse et oppidum †Aucela inter Nasamones 
condidisse : alii Africae insulam tenuisse , quae nunc Cercina 
dicitur . 
et pronuntiandum , ut longinquitas doceatur exilii . 
devicta asia subsedit adulter quidam 'sub' pro 'post' 
accipiunt , ut sit pro 'post possedit'. legitur et 'devictam Asiam' : 
quod si est , ita intellegimus ut 'subsedit' sit dolo possedit—Lucanus 
subsidere regnum Chalcidos Euboicae magna spe 
rapte parabas : unde et subsessores dicuntur , qui in insidiis tauros 
interimunt , et hostium dolos subsessas vocamus—ut sit sensus : 
ab Agamemnone devictam Asiam adulter Aegisthus insidiis et factione 
possedit . 
melius tamen est ut 'devicta Asia' legamus , secundum 
quod 'subsedit' erit remansit , ut extremus galeaque 
ima subsedit Acestes , ut sit sensus : Asia propter adulterium 
pertulit bella , quae remanente adultero finita esse nihil profuit , ut 
cum indignatione sit dictum , dum primum vindicatur adulterium , 
aliud rursus emersit . 
sane Clytemestram Orestes filius postea in vindictam 
patris necavit . 
quidam dicunt Clytemestram non manu filii , 
sed iudicum sententia peremptam . 
alii hunc Orestem filium Menelai 
et Helenae tradunt ; 
quidam inventam †ingeniam aboetiam uxorem ei 
volunt fuisse . 
prima intra limina in ipso limine imperii , id est in 
litore , quia secundum Homerum Clytemestra Agamemnoni occurrit 
ad litus et illic eum susceptum cum adultero inter epulas interemit : 
quod et Iuvenalis tangit dicens quippe ille deis 
auctoribus ultor patris erat caesi media inter pocula . 
alii 
autem dicunt [Clytemestram dolore pellicatus , quod conperisset Cassandram 
a marito electam , ] quod in ipso regressu , id est prima die qua 
domus suae limen ingressus est , [blande suscepisse , cumque ille diis 
penatibus se sacrificare velle dixisset , ] consilio Aegisthi ab uxore 
vestem accepit clauso capite [et manicis , ] qua inplicatus adulteri 
manibus interiit . 
invidisse deos Stheneli filius Cyllarabus Aegialiam , Diomedis 
uxorem , cognovit adulterio : quo comperto Diomedes reverti 
noluit et in Apuliae partibus sibi condidit sedes . 
quod Veneris dolo 
dicitur esse perfectum , quam in bello Troiano vulneraverat : unde 
ait 'invidisse deos' . 
pulchram calydona viderem unam de supra dictis civitatibus , 
quibus imperavit . 
nunc etiam horribili visu p. s. hoc loco nullus dubitat 
fabulae huius ordinem a Vergilio esse conversum : nam Diomedis 
socios constat in aves esse conversos post ducis sui interitum , quem 
extinctum inpatienter dolebant . 
hae aves hodieque Latine Diomedeae 
vocantur , Graeci eas e)rwdiou/s dicunt . 
habitant autem in insula 
quae est haud longe a Calabria , in conspectu Tarentinae civitatis . 
quinetiam de his avibus dicitur quod Graecis navibus laetae 
occurrant , alienas vehementer fugiant , memores et originis suae et 
quod Diomedes ab Illyriis interemptus est . 
portenta s. re vera 
enim portentum est homines in aves esse conversos . 
et socii amissi legunt non nulli et 'admissis pennis' , 
sed melius est 'amissi' . 
lacrimosis vocibus dolentes vel suam mutationem , vel 
regis interitum : namque hoc tangit latenter . 
speranda pro 'timenda' , ut hunc ego si 
potui tantum sperare dolorem . 
caelestia corpora Martis et Veneris , quae numina vulneravit 
in bello . 
veneris violavi vulnere dextram artificiose agit : 
nam sciens ea quae dicuntur in fine , animis inhaerere , suos casus 
ultimos memorat . 
perite etiam Venerem tantum vulneratam a se 
esse dicit , Martis supprimens nomen , quod ei poterat esse gloriosius : 
ut videatur omnia quae pertulit , odio Veneris pertulisse , contra 
cuius filium nunc vocatur ad pugnam , ut negans etiam nunc paria 
formidare videatur . 
'dextram' autem secundum Homerum dicit , qui 
ait e)pi\ karpw=| . 
tales inpellite pugnas quarum est periculosa victoria . 
nec mihi cum teucris vllum post eruta bellum pergama 
ne ei obiciatur illa coniuratio quam apud Aulidem Graeci 
inierunt , dicit in Troiae excidio sacramentum coniurationis esse conpletum ; 
namque in Troiam , non in Troianos coniuraverant Graeci : 
huc enim spectat quod dicit , nullum se cum Troianis habere bellum 
post dirutam Troiam . 
nec veterum memini laetorve malorum nec meminisse 
volo victoriarum mearum quarum nullus oblivisci consuevit , nec 
laetor Troianorum malorum pro 'Troianis malis' quae nobis bellantibus 
pertulerunt : non enim potest de suis malis dicere , cum et 
mala sua nullus obliviscatur , et ea ipse paulo ante memoraverit . 
'laetor' autem 'malorum' figura Graeca est , sicut Horatius agrestium 
regnavit populorum pro 'agrestibus populis' . 
munera quae patriis ad me portastis ab oris hinc 
iam suasio est et consilium ; 
nam finita est auxiliorum negatio : unde 
et paulo post Venulus ita dividit dicens 'et responsa simul 
quae sint , rex optime , regis audisti et quae sit magno sententia 
bello' , scilicet audisti et quemadmodum negarit auxilia , et quod 
nobis dederit de pace consilium . 
stetimus tela aspera contra contulimusque manus 
id est et comminus , et e longinquo inter nos bella tractavimus . 
quantus in clipeum adsurgat aut 'quantus' est quotiens 
in hostem pergens erigit scutum : aut pugnandi exsecutus est 
genus . 
qui enim scripserunt de arte militari dicunt summum genus 
esse dimicandi , quotiens calcato umbone adversarii se in hostilem 
clipeum erigit miles et ita contra stantis vulnerat terga . 
vel 'quantus 
adsurgat' , [vel] quanto sit maior . 
si dvo praeterea hoc est alios duos . 
dardanus pro 'Dardanius populus' . 
et posuit principale 
pro derivativo : sic Homerus to\n d' e)/ktane *da/rdanos a)nh/r lugeret 
morem lugendi quidam dicunt Aegyptios invenisse : eos enim primos 
Liberum , quem Osirim appellant , a fratre Typhone per insidias interemptum 
atra veste luxisse : inde ceteris gentibus traditum ut post interitum 
proximorum suorum veste mutata lugerent , ita tamen , ut intra 
annum finiretur luctus . 
cessatum est tardatum est : et mire quia non habet quos 
inputet Troianis triumphos , vult eis excidii tarditatem pro victoria 
cedere . 
haesit retardata est. vestigia rettulit retro acta est 
et repulsa , ut ac retro sublapsa referri . 
hic pietate prior id in Aenea plus laudat quod Latinis , 
sicut suadet , pacem petituris est utile , ut eum se credant posse facilius 
exorare . 
'prior' autem praestantior , melior . 
qua datur qua potest , quacumque ratione permittitur . 
per ora turbata pro 'per ora turbatorum' . 
clavso gurgite saxorum obiectione praecluso . 
fremunt ripae antiqui aquae sonitus 'fremitus' dicebant : 
Ennius ratibusque fremebat imber Neptuni . 
praefatus divos more antiquo : nam maiores nullam 
orationem nisi invocatis numinibus inchoabant , sicut sunt omnes 
orationes Catonis et Gracchi ; 
nam generale caput in omnibus legimus . 
unde Cicero per inrisionem ait si quid ex vetere aliqua 
oratione 'Iovem ego optimum maximum' . 
ante equidem summa de re statvisse Latini latenter 
arguit Turnum , quod sibi non obtemperaverit , ut foedus fieret , in 
septimo scilicet ubi dixit te , Turne , nefas , te triste manebit 
supplicium : nam modo hoc tempus revolvit . 
vellem 
statvisse olim est quod volui his malis terminum dare . 
'vellem' 
autem 'statuisse' sic dixit ut 'vellem fecisse' : et est conpendiosa 
elocutio , cum querimur non esse factum quod fieri debuit . 
non tempore tali adiuvandum pronuntiatione : id est post 
tanta quae pertulimus mala . 
et oportune deliberandi quidem de hac re 
existimat intervallum esse , hostili exercitu inminente , et per hoc magis 
suadet , dum tam infestos probat , ut sibi nec pacem petere permittatur . 
bellum inportunum concepit gravem iracundiam , et sic 
in haec verba prorupit . 
'inportunum' autem est ubi nullum refugium 
est , quod caret portu , id est quiete , ubi nullus portus est . 
nam hoc quodammodo dicit , in naufragium fertur ista contentio , 
quia supra audierat periculum esse etiam superare Troianos . 
et 
enarrat cur 'inportunum' , dicens 'cum gente deorum invictisque viris 
gerimus' . 
cives e)kfw/nhsis. cum gente deorum qui a diis 
originem ducunt . 
invictisque viris gerimus atqui supra legimus 
bis capti Phryges . 
sed invictos ideo dicit , quia sequetur 'nec 
victi possunt absistere ferro' . 
'possunt' autem 'absistere' mire ait , 
ac si diceret : etiam si velint , eos a bellis discedere natura non patitur . 
Ennius qui vincit non est victor , nisi victus fatetur . 
Varro et ceteri invictos dicunt Troianos , quia per insidias oppressi sunt : 
illos enim 'vinci' adfirmant qui se dedunt hostibus . 
adscitis evocatis , adiunctis . 
ergo et gradatim accedit ad 
desperationem , quae cogit pacem esse poscendam . 
aetolum in armis 
†a patri usque adde id Diomedis mentionem intulit . 
ponite deponite. spes sibi quisque subaudis 'sit' . 
et late 
patet ista sententia , vel quod alienis egere auxiliis non oporteat , vel 
quod meminisse singuli spei suae debeant , ut ea sperent tantum , quibus 
possunt potiri. sed haec quam angusta videtis ut unusquisque 
in se tantum spem habeat quam sit augustum , videtis . 
cetera 
absolute dixit , id est exercitus , auxilia , vires imperii : quae quia sic 
videtis adflicta , quid restat , nisi ut pacem petamus ? 
ante oculos interque manus sunt omnia vestras ac 
si diceret , non egent narratione . 
'inter manus' autem , quod Graeci 
pro\ xeirw=n . 
nec quemquam incuso excusatio haec ostendit et obliquam 
esse in Turnum orationem Latini . 
fuit exhausta et consumpta est . 
toto certatum est 
corpore regni id est imperii omnibus viribus bellamus . 
dubiae menti meae , scilicet cogitanti . 
paucis animos adhibete docebo aut 'paucis docebo' , aut 'animos 
paucis adhibete' . 
est antiquus ager tusco mihi proximus amni hoc loco 
Donatus erravit dicens , agrum quem Latinus donare disponit , esse in 
Campania iuxta Vfentem fluvium , quod etiam Clanarius ait , cuius 
terras vicinas Tusci aliquando tenuerunt , ut inde dictum sit 'Tusco 
mihi proximus amni' . 
agit etiam hoc argumento , quod illic est locus 
qui hodieque pinetum vocatur . 
sed constat omnia illa loca esse 
campestria , nec procedit quod dicitur 'celsi plaga pinea montis' . 
unde sequenda est potius Livii , Sisennae et Catonis auctoritas : nam 
paene omnes antiquae historiae scriptores in hoc consentiunt . 
Cato 
enim in originibus dicit Troianos a Latino accepisse agrum , qui est 
inter Laurentum et castra Troiana . 
hic etiam modum agri commemorat 
et dicit , eum habuisse iugera iiDCC . 
sane 'antiquus' potest 
et nobilis accipi : vel secundum Trebatium qui de religionibus libro septimo 
ait luci qui sunt in agris qui concilio capti sunt , hos 
lucos eadem caerimonia moreque conquiri haberique oportet , 
ut ceteros lucos qui in antiquo agro sunt . 
'antiquum agrum' 
Romanum cogit intellegi. tusco mihi proximus amni Tiberino . 
longus in occasum ea parte , qua in occidentem tenditur , 
longior : potuit ergo usque ad Laurentum et ad Hostiam tendi . 
fines super usque sicanos usque ad fines Sicanos , quos Siculi aliquando 
tenuerunt , id est usque ad ea loca in quibus nunc Roma 
est : haec enim Siculi habitaverunt , unde est et gentes 
venere Sicanae saepius . 
qui a Liguribus pulsi sunt , Ligures a 
Sacranis , Sacrani ab Aboriginibus . 
avrunci rutvlique serunt subaudis a superioribus 
'mihi' : nam et supra ait 'est mihi antiquus ager' . 
ergo suum agrum 
pollicetur , aut quem tamquam stipendiarium habebant Rutuli et 
Aurunci , aut ad quem colendum quasi regi operas dabant : unde 
superfluum est quod ait Donatus , non potuisse fieri ut praesente 
Turno ager Rutulorum a Latino donaretur Aeneae . 
duros exercent colles extenuat agri meritum , quo 
vile videatur esse quod donat : vel ne grave videatur his , quibus auferendus 
est . 
hinc etiam illud est 'atque horum asperrima pascunt' , 
et supra 'Aurunci Rutulique serunt' , id est nec operis suis excolitur . 
asperrima autem pascunt quidam pro 'asperrimas partes' , vel 
'asperrima pascunt loca' accipi volunt . 
cedat amicitiae id est in pretium concedat amicitiarum . 
et bono verbo usus est 'amicitiae' , non pro hostibus , hoc est ne quasi 
victi demus . 
aequas dicamus leges ut pari inter nos societate versemur , 
id est ut sit neuter inferior . 
sociosque in regna vocemus 
non stipendiarios , ut in quarto cuique loci leges 
dedimus . 
possuntque solo decedere nostro scit eos fataliter 
ad Italiam venisse : nam audiit et a Fauno externi venient 
generi et ab Ilioneo sed nos fata deum 
vestras exquirere terras imperiis egere suis . 
tamen propter 
Turnum simulat ignorantiam , ut se etiam circa eum aequum praestare 
videatur . 
multum est autem quod ait 'possunt' . 
bis denas italo texamus robore naves quaeritur unde scierit 
Latinus , viginti naves habuisse Aenean ; 
sed ita absolvitur : potuit 
speculatione , potuit rumore cognoscere , postremo aestimatione dixit , quae 
amplius solet conplecti : quia de viginti navibus unam periisse cum 
Oronte , quattuor in Sicilia concrematas . 
texamus quidam 'texamus' 
proprie dictum tradunt , quia loca in quibus naves fiunt , Graece nauph/gia , 
latine textrina dici : Ennius dicit idem campus habet textrinum 
navibus longis : navalia enim non esse nauph/gia , sed new/ria . 
complere valent proprie verbum nauticum : nam Graece 
plh/rwma dicitur. iacet omnis ad undam materies hic 'omnis' 
pro ea quae sufficit. iterum extenuat , ut sine magno negotio posse 
fieri videatur . 
materies antique dictum : nam materiam dici debere 
multi adserunt . 
numerumque modumque eleganter quot et quantae magnitudinis 
sint . 
manus artifices. navalia demus hoc loco ipsae res navales 
sunt , id est pix , cera , funes , vela et alia huius modi. 'navalia' 
dicimus loca ubi naves sunt ; 
sed modo de Graeco transtulit et 'navalia' 
posuit pro trabibus de quibus naves fiunt : nam Homerus 
nh/ion dicit navale lignum . 
prima de gente et ex numero et ex nobilitate legatorum 
intellegitur negotii magnitudo . 
avrique eborisque talenta ad aurum refertur : an et ad ebur ? 
quia et ebur ad pondus venditur . 
et sellam regni trabeamque insignia nostri bene 
'nostri' . 
Romanorum enim imperatorum insigne fuit sella curulis 
et trabea : nam diadema , ut aliarum gentium reges , non habebant . 
et sciendum sellam curulem a curru dictam , quod hi tantum ea 
utebantur qui triumphali curru invecti fuissent : sicut etiam palmata 
dicitur toga quam merebantur hi qui reportassent de hostibus palmam . 
in medium in commune , ut in medium quaerebant . 
tum drances idem videlicet qui supra apud Aenean egerat . 
obliqua invidia hoc est qui non ex aperto inpugnabat 
Turnum , sed eum reipublicae simulata defensione lacerabat . 
largus opum abundans opibus , dives , non qui multa donaret . 
lingvae melior ut laetissimus umbrae , Sallustius 
frugum pabulique laetus ager . 
non futtilis auctor non inanis : nam futtile vas quoddam 
est lato ore , fundo angusto , quo utebantur in sacris Vestae , 
quia aqua ad sacra Vestae hausta in terra non ponitur , quod si fiat , 
piaculum est : unde excogitatum vas est , quod stare non posset , sed 
positum statim effunderetur . 
inde et homo , commissa non retinens , 
futtilis dicitur , contra 'non futtilis' bonus in consiliis , non inanis . 
seditione potens praepotens in movenda , non in conprimenda 
seditione . 
superbum pro 'nobile' . 
incertum de patre ferebat non ignobile , sed penitus 
ignoratum significat . 
alii 'incertum' aut ipsum patrem , aut genus tradunt . 
et bene segni homini paternam non dedit nobilitatem . 
surgit hic reddidit sensum 'tum Drances surgit'. onerat 
dictis hoc sermone ostendit , eum etiam exhortatione gravatum 
Latini . 
iras Turni , an omnium qui bellum detestabantur ? 
rem nulli obscuram callide et oratorie agit et in omnibus 
adulatorie respondet dictis Latini : supra enim ille dixerat 
ante oculos interque manus sunt omnia vestras . 
sane quasi 
praedictum oratorem exprimit , quia supra de eo dixit 'et lingua 
melior' . 
et 'rem consulis' pro 'de re consulis' : Plautus consulere 
quiddam est quod tecum volo (Mos . 
1102) . 
sed Drances , sicut dictum est , rhetorice 
suadet de pace . 
nam et pacem faciendam hortatur , et accusationem 
in Turnum dirigit , et quae a Latino indubitanter universa dicta 
sunt , quae pacem fieri suadeant , Drances eadem omnia respondens , addit 
etiam de filia danda Aeneae , quod Latinus ante reticuerat , 
quin natam egregio genero : quasi non aliter firma erit pax , quam 
fieri vis : quia sciebat hoc Turnum graviter esse laturum , in invidiam 
personam eius adducens dicam equidem , licet arma mihi 
mortemque minetur . 
et ne mirum esset , qui sic libere responderet , 
ante eius et mores et causam praedixit 'lingua melior' , 'seditione potens' , 
'idem infensus , quem gloria' et reliqua . 
duae tamen hic faciendae 
pacis praecipue causae sunt , quod victi sunt , et Turnus singulari certamine 
congredi debeat . 
vocis egentem genetivo iunxit , ut 
cum classis egeret . 
o bone rex bene addidit 'bone' , et auxit epitheto dignitatem : 
'rex' enim medium est ; 
nam et bonus esse et pessimus potest . 
alii 'bone rex' exprobratione accipiunt , ut quidam volunt †se bonum dici . 
mussant modo 'verentur' vel 'timent' significat ; 
alias 'dubitant' , 
ut mussat rex ipse Latinus quos generos 
vocet ; 
interdum 'susurrant' , ut de apibus dicit . 
et proprie 'mussare' 
est obmurmurare et queribundum tectius velut muto esse vicinum . 
alias 'tacent' , alias 'quiescunt' . 
flatusque remittat aut ponat superbiam : aut 'nostros 
flatus remittat' , id est nobis respirare concedat . 
'remittat' autem 
nunc pro 'laxet' , ut 'remissis artubus' pro 'laxatis' . 
cuius ob avspicium invidiose Turni auspiciis inputat quod 
tantus periit exercitus , ac si diceret : si malis et infaustis tuis ominibus 
non egrederentur , possent forsitan superare virtute . 
sane sciendum 
hunc exprimere quicquid verecunde celavit Latinus . 
moresque 
sinistros contrarios , quia in principio Latino obtemperare noluit . 
licet arma mihi 'licet' pro 'quamvis' . 
et est parenthesis . 
lumina ducum id est proceres , ut o lux Dardaniae . 
consedisse urbem luctu in luctum esse demersam . 
temptat mire 'temptat' , non pugnat . 
fugae fidens illud respicit quod bella deseruit , Iunone 
faciente : vel quia eius exercitus fugit . 
'fugae' autem figurate dixit 
pro 'fuga fidens' . 
caelum territat armis dictum quidem Vergilii 
gravitati non congruit , sed perite Dranci haec data sunt verba , 
qui tumida uti oratione inducitur : unde ei paulo post Turnus obicit , 
quae tuto tibi magna volant , item proinde tona 
eloquio , item ventosa in lingua . 
deinde diximus Drancem 
librare se ad orationem Latini : unde nunc dicit 'et caelum 
territat armis' , quia audierat 'bellum inportunum , cives , cum gente 
deorum' , id est contra eos pugnat , qui favore <deorum> 
nituntur . 
caelum t. a.] quasi vanus et qui ventis minetur . 
etiam hoc loco 'etiam' pro 'adhuc' , ut Terentius hunc ego 
numquam videram etiam et mox unum etiam vos oro , ut me 
in vestrum recipiatis gregem. mitti dardanidis dicique i . 
'mitti' aurum , ebur , sellam et cetera , 'dici' de navibus vel agro . 
et bene 'Dardanidis' quasi cognatis et ab origine generis propinquis . 
adicias pro 'adice' : Terentius abeas si sapis : quia indecens 
erat imperative ad regem loqui . 
et bene hic quod honeste Latinus 
reticuerat dicit , Laviniam quoque ei offerendam . 
egregio genero dignisque hymenaeis ergo Turnus videtur 
indignus . 
aeterno foedere firmes natae scilicet coniunctione : 
nam munera et contemni poterant , generis vero coniunctione in 
aeternum pacis foedera firmabantur . 
hoc autem dicto latenter etiam 
Latini pudorem exonerat , qui Turno etiam suam promiserat filiam , 
dicens causam reipublicae praeponderare debere et propter pacem 
civium Turno Aenean esse praeferendum . 
terror 'terror' est proprie qui aliis infertur , ut si dicas 
'ille mihi habet terrorem' , id est timendus est : unde et terribilis 
dicitur . 
'metus' autem est quem habent timentes . 
sed nunc usurpative 
terrorem pro metu posuit , nam hoc dicit : quod si tantum 
Turnum timemus . 
et bene involvit quod turpe esset audiente Latino 
dicere , ut Turnum timeat . 
ipsum invidiose repetitum pronomen. veniamque oremus 
ab ipso cedat Asper hic distinguit , id est hanc veniam oremus , ut 
cedat : aut si coniuncte legeris 'cedat ius proprium regi' , nova erit elocutio 
accusativo iunctum 'cedat' . 
et 'cedat ius proprium <regi'> , id est 
quod proprium regum est , aut 'cedat' Aeneae . 
quod autem hic dixit 
'cedat' , mox 'pone animos et pulsus abi' . 
quid miseros totiens in aperta pericula cives proicis 
quasi viles et abiciendos . 
et ingenti pondere universa verba sunt 
posita . 
Latio non uni civitati . 
caput principium . 
et est antiquum : 
quia qui auctor et princeps rei gestae fuerat , 'caput' a veteribus 
dicebatur : Terentius nam si hic mali est quicquam , illic 
huic rei est caput , Plautus in Asinaria ego caput 
huic fui argento inveniendo (As . 
728) . 
nulla salus bello plus est , quam si 'spes' diceret 
'nulla' . 
'bello' autem per bellum . 
pacem te poscimus omnes 'te 
poscimus' , qui solus es causa bellorum : nam Aeneas iam pacem 
promisit . 
'omnes' invidiose , ut et Latinus hoc poscere videatur . 
solum inviolabile pignus id est Laviniam . 
et hoc est 
quod ait supra 'pacem hanc aeterno foedere firmes' . 
invisum quem tu tibi fingis id est inimicum : et bene 
'quem tu tibi fingis' , ne ei tamquam inimico minime credatur . 
et 
hoc dicit : non sum quidem inimicus , sed si velis esse , non recuso : 
nam hoc est 'et esse nil moror' . 
fusi fugati . 
desolavimus agros vel dum occiduntur agri cultores , vel 
dum coguntur ad militiam : nam legimus et latos vastant 
cultoribus agros . 
dotalis regia cordi est hoc est regnum Latini : sic 
alibi non haec dotalis regia Amatae . 
scilicet ut turno contingat regia conivnx haec cum 
quadam inrisione dicuntur . 
et ostendit hoc nec utile nec honestum esse . 
inhvmata infletaque turba atqui sepulti sunt omnes 
qui in bello perierant , ut legimus supra . 
sed hoc factum est 
Aeneae beneficio , qui sepulturae eorum reddidit socios . 
ergo quantum 
ad Turnum pertinet , insepulti sunt : nam campos in sua potestate 
retinebat Aeneas . 
etiam tu heia : nam hortantis adverbium est hoc loco : 
Terentius etiam responde . 
alias 'adhuc' significat et est temporis 
adverbium , ut etiam currus , etiam arma tenentem . 
alibi pro coniunctione , ut vos etiam gemini . 
ponitur etiam 
pro 'nondum' : Afranius etiam quidquam egisti. apud maiores 
'etiam' consentientis fuerat , quod tamen in his recentibus idoneis non 
invenitur . 
non nulli 'etiam tu' pro 'quin tu' tradunt. vis virtus . 
si patrii quid martis habes id est si quid bellicae virtutis 
habes ; 
neque enim a Marte oriundus est . 
nam 'patrii' et a patre , et 
a patria potest dici . 
imo pectore voces ut qui diu tacuerit , dum audit inimicum . 
dicendo autem 'imo pectore voces' more suo habitum futurae orationis 
ostendit . 
larga quidem semper drance tibi copia fandi tum 
cum bella manus poscunt sunt multa sua vi optima , quae quoniam 
per se non possunt vituperari , ab accidentibus vituperantur , 
ut hoc loco quoniam eloquentia per se est optima , eam culpat ex 
tempore , dicens : tunc incumbis eloquentiae , cum manus bella deposcunt . 
et ostendere vult omnem illam orationem Drancis non consilio , 
sed timiditate prolatam . 
sane rhetorice responsurus Turnus bene 
coepit a Drance : ante enim se defendit , tunc de bello sententiam dicit . 
et primum hoc dicit , quod eloquens et infirmus sententias de bello audeat 
ferre , dicendo 'larga quidem semper Drance' et cetera , et 'dum distinet 
hostem' et reliqua . 
inde pro se agit , per enumerationem ostendens id 
falsum esse , quod dicatur victus 'Iliaco tumidum qui sanguine Thybrim' 
et cetera . 
sed obicitur : in futurum spes nulla est . 
execratur omen 
'capiti cane talia demens Dardanio' , et ex adversariorum persona rem 
adtenuat dicendo 'extollere vires gentis bis victae' . 
etiam illi rei respondet 
quam dixerat Drances , vim se timere 'vel cum se pavidum' et 
reliqua , et 'numquam animam talem' et reliqua . 
dilata autem de singulari 
certamine quaestione quasi aliam orationem inchoat 'nunc ad te 
et tua' et reliqua . 
sed haec in sequentibus singulatim tractanda sunt . 
patribusque vocatis primus ades bella penitus ignorans 
atque formidans , primus es inter senes ad danda consilia . 
replenda est curia verbis emphasis loquacitatis . 
tuto dativus , an adverbium , ut 'falso' ? magna volant 
Homerus e)/pea ptero/enta proshu/da . 
distinet arcet , repellit , nam 
'distinet' est proprie extra tenet . 
nam 'dis' separantis est , unde et 
'diduco' et 'distraho' dicimus . 
proinde 'pro' syllaba metri causa excluditur . 
tona eloquio 
non strepitu armorum. meque timoris argve tu drance ut in 
bucolicis cantando tu illum ? 
'arguo' autem genetivum 
regit , ut 'arguo te caedis , insidiarum' . 
et est de Graeco : nam ita dicunt 
kathgorw= se fo/nou . 
quando siquidem . 
et per inrisionem in illum suas confert 
laudes . 
stragis teucrorum duo genetivi . 
insignis campos nobilitas , clarificas : nam verbum est 
'insignio insignis' . 
et dicit exauctorari eius debere sententiam , quod 
de bello iudicat virtutis ignarus . 
quid vivida virtus id est tua , 
vel certe mea . 
imus in adversos contra illud illum aspice contra , 
qui vocat . 
istis deiktikw=s . 
pulsus ego quia ille dixerat pone animos et 
pulsus abi . 
et agit coniectura : nam hoc vult intellegi , non posse 
dici merito pulsum eum , qui insequendo hostem bella deseruit . 
aperte 
autem hoc dicit : potest merito credi quod pulsus sit is , cuius tot 
extant tropaea ? 
et rerum commemoratione falsum probat . 
cum stirpe occiso enim Pallante interiit eius cuncta posteritas . 
exutos arcadas armis aut suis , aut sui ducis : unde per 'Arcadas' 
etiam Pallantem intellegi quidam volunt . 
bitias subaudis 'ingens' a consequentibus . 
mille finitus 
numerus pro infinito . 
inclusus muris quem pulsum ille iactabat. aggere saeptus 
sicut supra vestris , o cives , undique saeptus 
aggeribus . 
nulla salus bello capiti cane talia demens dardanio 
quotiens argumentum non possumus solvere , aut contraria 
obiectione aut risu aut maledicto , ut hoc loco , adversario respondemus . 
'cane' autem pro 'divina' . 
et bene hic male ominantem canere 
dicit , ut vatem . 
quibusdam videtur vulgare convicium , ut est 'tibi 
et capiti tuo' , sed honestatem dicto additam per varietatem . 
dardanio 
rebvsque tuis simul eum Aeneae iungendo vult latenter ostendere proditorem . 
proinde itaque . 
et est ordo 'nulla salus bello ; 
proinde 
omnia magno ne cessa turbare metu' : cetera per parenthesin dicta 
sunt , hoc est 'capiti cane talia demens Dardanio' et cetera . 
extollere vires gentis bis victae contra premere 
arma latini haec est virtus eloquentiae . 
'bis' autem 'victae' ab 
Hercule et ab Argivis. 'arma' autem 'Latini' invidiose dixit : nam 
debuit 'mea' dicere . 
et hoc ad illud quod ille dixerat ius proprium 
regi patriaeque remittat . 
myrmidonum proceres Graecorum principes . 
dicit autem 
Patroclum et Achillem : nam licet ipsi aliunde fuerint , tamen Myrmidonibus 
imperarunt . 
haec autem ponit inter inpossibilia . 
et utitur 
Graeco proverbio a)/nw potamoi/ : sic Horatius et ante Padus 
Matina laverit cacumina . 
et sic est modo dictum , ut in quarto 
nunc Lyciae sortes , nunc et Iove missus ab ipso . 
retro fugit avfidus undas quod est contrarium . 
Aufidus 
autem Apuliae fluvius est , iuxta Canusium civitatem cadens in Adriaticum 
pelagus . 
vel cum se pavidum contra mea ivrgia fingit contra 
illud quod ait det libertatem fandi flatusque remittat . 
nam hoc dicit : timorem suum naturalem invidiose in meam causam 
retorquet , ut meae praesentiae , non illius naturae , quod timet esse 
videatur . 
hoc est enim quod planius infert , dicens 'et formidine 
crimen acerbat' , id est quam simulat . 
artificis scelus nam sceleratorum est simulare formidinem . 
acerbat nomen sine verbi origine : non enim facit 'acerbo' . 
habitet tecum et sit pectore in isto id est pessima 
et vilis anima habitet in membris congruis : nam 'talem' vilem et 
pessimam accipimus , quam nefas est perire ea dextera , quae non 
inertes , sed quae viros fortes tantum consuevit occidere . 
et hoc ad 
illud licet arma mihi et cetera . 
consulta revertor 'consultor' est qui consulit , 'consultus' 
qui consulitur , 'consultum' vero res ipsa de qua quis consulitur . 
bene ergo 'consulta' de quibus consulis . 
si nullam nostris vltra spem ponis in armis insinuatione 
utitur , id est callido et subtili aditu ad persuadendum : vult 
enim dicere melius esse interire , quam pacem rogare . 
quod quia 
aperte non audet , latenter et paulatim ad hoc serpit . 
namque 
inter principium et insinuationem hoc interest , quod principium est 
aperta rei enuntiatio , insinuatio autem , ut diximus , est callida et 
subtilis oratio . 
'in armis' autem aut meis , aut Latinorum omnium 
generaliter . 
vltra modo tempus significat , alias locum . 
si tam deserti sumus si ita , si valde . 
et hoc propter 
Diomedem , qui solus negavit auxilia . 
ergo 'deserti' ab auxiliis accipiendum . 
neque habet fortuna regressum omnia quae sibi possunt 
obici , ponit , sed cum solutionibus suis ; 
nam et fortuna non 
est inmutabilis , et qui semel pellitur , iterum in proelium potest 
reverti . 
et ab auxiliis non sunt penitus destituti , et in ipsorum 
exercitu est adhuc plurimum spei . 
est autem syllogismus . 
oremus pacem argumentum ab honesto . 
dextras tendamus 
inertis felicitatem rei verbis expressit . 
quamquam o si solitae quidquam virtutis adesset 
non se inertiae arguit , sed queritur de virtute omissa per neglegentiam . 
et videtur voluisse dicere : si solitae quicquam virtutis adesset , 
numquam ad hoc cogeremur ; 
sed reliquit. 'o' autem dolentis est exclamatio , 
et intellegimus inmoratam esse illic eius orationem : nam 
exarsit dolore , quia aperte non potuit dicere moriendum potius esse , 
quam hostes rogandos : quod tamen dixit , conferens se ad alias personas 
et laudans eos quibus contigit perire , ne ista conspicerent . 
et 
servavit viri fortis personam , ut paenituerit eum dixisse 'oremus pacem' . 
ille mihi ante alios utrum generaliter 'ille' pro 'quicumque 
occubuit' accipiendum est , an Mezentius ? ante alios melior , omnibus 
praeferendus . 
fortunatusque laborum sicut laeta 
laborum : et est Graecum . 
egregius animi figurate dixit. tale videret vel hostes 
rogari : vel , quod latenter insinuat , tradi alteri sibi ante desponsatam . 
ideo et medie dicto , quoniam res eius agebatur , 'ne quid tale 
videret' posuit : quis enim eum ferret dicentem moriendum potius , quam 
de nuptiis eius mutandum ? 
semel ore momordit 'semel' cito , confestim , id est qui 
tota mortis celeritate consumptus est , quasi nihil ultra passurus . 
vulnerati autem solent vel terram vel arma mordere , ne dolorem 
eorum indicet gemitus : Lucanus de Pompeio timuit , 
ne quas effundere voces vellet et aeternam fletu corrumpere 
famam . 
adhuc intacta ivventus non quae non pugnavit , sed de qua 
adhuc delectus habendus est . 
urbes italae quia Diomedes peregrinus fuerat . 
nam hoc 
dicit : habemus robur Italum , non Graecum militem , inertem et dissolutum . 
supersunt superabundant , adsunt ultra quam bella deposcunt . 
sin et Troianis cum multo gloria venit sanguine 
mire agit , post confirmatas partes suas Troianorum integras vires 
inminuens . 
quid enim proderat dixisse , quod superessent Latinis 
auxilia , si etiam Troianorum integrae vires esse probarentur ? 
cum multo gloria venit sanguine ac si diceret : non est iudicanda 
victoria quae per inmensa detrimenta contingit . 
et hoc est 
unde laudat Sallustius duces , qui victoriam incruento exercitu 
reportaverunt . 
sunt illis sva funera id est Troianis . 
legitur et 'illi' , 
et aut 'Aeneae' intellegimus , aut adverbium loci est pro 'illic' , ut 
in secundo patet isti ianua leto pro 'istic' . 
parque 
per omnes tempestas sic alibi quanta per Idaeos 
saevis effusa Mycenis tempestas ierit campos : nam bello 
crebro comparat tempestatem . 
indecores 'decor' decoris facit , sicut 'auctor' auctoris : 
'decus' decoris , sicut 'pecus' pecoris . 
similiter facit in compositione 
'indecor' indecoris , 'indecus' indecoris . 
ergo in neutro 'co' brevis 
est , in masculino producitur : unde apparet systolen fecisse Vergilium . 
nam 'indecores' nominativus est pluralis a masculino , ab eo 
quod est 'indecor' : nam non potest 'hic indecus' facere : neutrum 
enim 'us' terminatum , masculinum ex se non facit . 
aut certe dicamus 
'indecores' declinationem esse , cuius nominativus singularis non 
invenitur . 
in limine primo quasi in ipso initio et aditu infelicitatis : 
et ad illud respexit quod supra dixerat et semel 
agmine verso funditus occidimus . 
multa dies illi rei vehementer incumbit , quia dixerat 
neque habet Fortuna regressum , dicens Fortunam tam 
labores , quam felicitatem pro temporum qualitate mutare . 
'dies' 
autem tempus . 
quidam sane non 'dies multa' accipiunt , sed 'multa 
retulit in melius' : et 'varii aevi' non ut ipsum varium sit , sed ut fortuna 
eius . 
lusit decepit , ut quid natum totiens , crudelis 
tu quoque , falsis ludis imaginibus ? et in solido 
rvrsus fortuna locavit subaudis 'multos' . 
et est sensus : in solidum 
revocavit oppressos et paulo ante derelictos , lusit vero et decepit 
felices . 
non erit avxilio nobis aetolus et arpi redit ad rem , 
quia occurrebat : sed negantur auxilia . 
Aetolum autem dicendo eius 
vires ex Graecae gentis commemoratione debilitat , ut ostendat plus 
esse in Messapo ac Tolumnio , si Diomedes , et infelix et alienus finibus , 
commemoraretur . 
at messapus erit felixque tolumnius bene duo iunxit 
quae quaeruntur in bello , fortitudinem et felicitatem : nam de Messapo 
iam legimus quem neque fas igni cuiquam , 
nec sternere ferro . 
utrumque autem contra Diomedem dixit , 
quem dicendo Graecum , inertem significavit . 
infelicitatem vero eius 
supra dicta legatorum verba testantur . 
oportune ergo hic 'felix' , quod 
Diomedi nec post victoriam contingit . 
nec tarda sequetur gloria litotes figura : minus enim 
dixit quam voluit . 
nam hoc significat : Latina pubes celerrime victoriam 
adipiscetur , quam vix Graeci post decennium sunt adepti . 
est et volscorum egregia de gente camilla ut in 
septimo , segregem eam a virorum efficit multitudine : et quoniam a 
sexu non potest , laudat ex gente . 
et vult ostendere de viris amplius 
sperandum , si et femina dimicaret : aut ut Dranci exprobraret , puellam 
non metuere Troianos , quos Diomedes timeret et Drances . 
quod si e. q. s.] quasi falsum sit quod Drances dixerat : 
supra enim ait illum aspice contra. quod si me solum 
teucri in certamina poscunt quia audiit illum aspice 
contra qui vocat . 
etiam utitur ductu : nam oblique promittit se 
singulari certamine dimicare velle , cum nolit . 
similiter etiam in 
duodecimo agit , dicens inrisorie sedeant spectentque Latini . 
idque placet hinc apparet eum nolle pugnare : si placet , inquit , 
vobis hoc fieri quod hostis postulat. tantvmque bonis commvnibus 
obsto et in tantum obsum commodis publicis , ut nisi solus 
dimicavero , concidat universa res publica . 
et imputat tamquam 
†hoc faciat , quod pro omnibus facturus est . 
non adeo non multum : nam verecunde dicit adsuetam 
manibus suis esse victoriam . 
et bene manus per quas fit ipsa victoria . 
et contra 'manus dare' dicuntur qui dedunt se victi . 
tanta pro spe ut solus dicar servasse rempublicam : vel 
spe matrimonii . 
ibo animis contra ac si diceret , si desunt corporis vires . 
commendat autem gratiam certaminis , ne invitus videatur adduci . 
vel etiam . 
magnum praestet achillem et 'praesto illum' , id 
est melior illo sum , et 'praesto illi' dicimus : Cicero in Caesarianis 
tanto ille superiores vicerat gloria , quanto tu omnibus 
praestitisti . 
vulcani manibus paria indvat arma bene addidit 'paria' , 
nam etiam Aeneas habuit arma Vulcania : licet possimus dicere quod 
hoc Turnus ignoret ; 
quod tamen non valde idoneum comprobatur . 
vulcani e. q. s.] mire , quasi falsum sit Aenean habere arma Vulcani . 
vobis animam hanc soceroque Latino bene sibi et favorem 
conciliat populi , et a soceri nominis praeiudicio Latini inplicat 
voluntatem . 
turnus ego quem Drances contemnit. vlli veterum 
secvndus dicimus et 'secundus illi' et 'secundus ab illo' . 
solum Aeneas vocat contra illud illum aspice contra 
qui vocat . 
nec drances potius sive est haec ira deorum morte 
luat sive est virtus et gloria tollat sensus obscure quidem 
dictus , sed facilis et qui de usu numquam recedat : nam ita irati 
de inimico dicere consuevimus 'abeat , nec bonis meis nec malis rebus 
intersit : nolo sit aut meae particeps gloriae , aut in me invidiam 
ex infelicitatis communione commoveat' : sicut nunc de Drance 
dicit 'sive est haec ira deorum , morte luat' , id est , si periturus sum 
iracundia deorum , nolo invidiam sustinere , si Drances forte pariter 
moriatur ; 
si vero me virtus et gloria comitabuntur , nolo ignavus 
felicitatis alienae sit particeps , si , dum meis pugnat auspiciis , forte 
superarit . 
alii sic accipiunt : 'sive est haec ira deorum' uter , inquit , 
eventus ex hac pugna sequetur : vel ira deorum , si vincar , vel gloria , 
si vicero : mihi potius quam Dranci adscribatur . 
alii sic : nec Drances 
potius , si pereundum est , ira deorum pereat ; 
aut , si vincendum est , 
gloriam consequatur . 
illi haec inter se aut communiter Latini , aut Drances et 
Turnus. castra Aeneas aciemque movebat id est ducebat exercitum , 
ut nos castra movemus : Lucanus 
Brundisium decimis iubet hanc attingere castris , decima 
deductione . 
arma manu nam praeter vocem , gestum etiam flagitantis expressit , 
nec est superfluum 'manu' , ut quidam volunt. fremit arma 
ivventus expetit : et absolute , id est hoc fremebant 'arma arma' . 
et 
militaris vox est . 
mussant modo 'queruntur' . 
dissensu vario alii enim Turni dicta , alii Drancis probabant . 
piscosove amne padusae Padusa pars est Padi : nam 
Padus licet unus sit fluvius , habet tamen fluenta plurima , e quibus 
est Padusa , quae quibusdam locis facit paludem , quae plena est 
cycnorum . 
alii Padum tribus fontibus nasci dicunt , ex quibus uni sit 
vocabulum Padusa : qui diffusus in modum stagni in amnem digeritur ; 
nam ideo 'per stagna loquacia' . 
alii partem fluminis Padi , in quam 
descenditur fossa : Valgius in elegis et placidam fossae qua iungunt 
ora Padusam navigat Alpini flumina magna Padi . 
ceterum 
illud incongruum est Padusam feminino genere iuxta veteres 
Padum dictum : Titinius in Setina vidistin Tiberim ? 
vidi : qui 
illam derivet , beaverit agrum Setinum . 
stagna loquacia hypallage : in quibus habitant cycni 
loquaces . 
'rauci' autem tw=n me/swn est : nam modo canoros significat , 
alias vocis pessimae : Iuvenalis rauci Theseide Cordi : 
sicut 'venenum' et de bono et de malo dicitur , ut 'odor' et bonus 
et malus vocatur . 
arrepto tempore hic inventa oportunitate , id est occasione . 
cogite concilium Drancis vitium omnibus exprobrat , quod 
belli tempore in curiam conveniant , ut larga quidem semper 
Drance tibi copia fandi tum cum bella manus poscunt . 
sedentes pigri , ut inmunisque sedens aliena ad pabula fucus : 
vel 'sedentes' invidiose , ut sedeant spectentque Latini . 
armari edice figura est , dic ut armentur : verbum verbo 
iunxit , ut tu das epulis accumbere divum . 
'edice' autem 
plenus est imperativus ; 
nam ab omnium coniugationum infinito detracta 
're' ultima syllaba fit imperativus , ut 'amare ama' , 'docere 
doce' , 'legere lege' , 'audire audi' . 
cum autem 'fac' vel 'dic' dicimus , 
apocopen verba patiuntur ex 'face' 'dice' . 
conposuit 'edice' . 
expressa 
autem festinantis oratio , quia Turnum non praedixit locuturum . 
maniplis 
ars quidem exigebat ut 'ma' haberet accentum : 'ni' enim 
longa quidem est , sed ex muta et liquida : quod quotiens fit , tertia 
syllaba a fine sortitur accentum , ut 'latebrae' 'tenebrae' . 
tamen in 
hoc sermone ut secunda a fine accentum habeat usus obtinuit . 
maniplis signiferis , qui secundum antiquum morem in legione erant 
triginta : legio autem habebat decem cohortes , sexaginta centurias , 
licet in his rebus accessu temporis ducum varietas semper mutaverit 
militiae disciplinam . 
equitem messapus in armis et cum fratre coras latis 
diffvndite campis 'equitem in armis' , id est armatum ; 
nam 
figura est . 
'Messapus' autem ut diceret , vitavit o(moiote/leuton : nam 
vitiosum erat 'Voluse' 'edice' 'Messape' . 
ergo 'Messapus' aut antiquus 
vocativus est , ut Hesperidum fluvius regnator 
aquarum , item socer arma Latinus habeto : aut 
certe nominativus est pro vocativo . 
quamquam possit etiam nominativus 
esse , ut sit 'Messapus et Coras equitem diffundite' pro 'diffundant' : 
melior tamen est sensus superior . 
cum fratre coras scilicet Catillo , nam legimus 
Catillusque acerque Coras , Argiva iuventus . 
qua ivsso pro 'qua iussero' : et est antiquum . 
ilicet confestim , ilico : quod ne diceret , metri necessitas 
fecit ; 
nam 'ilico' dicimus . 
magna incepta quia de pace cogitabat , quae inpleri non 
potuit . 
multaque se incusat pro 'multum' . 
et est Graeca figura . 
generumque adsciverit urbi id est propter urbem , quantum 
de praesentibus rebus colligebatur : Lucanus de Catone 
urbi pater est , urbique maritus . 
gener autem ideo dicitur , quia 
ad augendum genus adhibetur . 
praefodiunt alii portas id est ante portas fossas faciunt : 
hoc enim est quod supra dixit pars aditus urbis firment : 
quae res nimiam indicat desperationem . 
bello dat signum rauca crventum bucina bene 'bello 
dat' ; 
nam bucina insonans sollicitudinem ad bella denuntiat : sic in 
septimo qua bucina signum dira dedit . 
proelium autem 
tubae indicant , ut at tuba terribilem sonitum procul 
aere canoro increpuit . 
matronae nunc feminae . 
quidam sane arbitrantur inter matronam 
et matremfamilias hoc interesse , quod matrona dicatur primi 
pueri mater , materfamilias quae plures peperit . 
alii hoc putant rectius , 
matronam dici quae in matrimonium cum viro convenerit et in eo matrimonio 
manserit , etiam si liberi nondum fuerint : dictam matris nomine , 
spe atque omine , unde et matrimonium dictum . 
matrem vero familias 
eam esse , quae in mariti manu manicipioque , aut in cuius 
maritus manu mancipioque esset , quoniam in familiam quoque mariti 
et sui heredis locum venisset . 
alii matronas virgines nobiles dicunt , 
matresfamilias vero illas quae in matrimonium per coemptionem convenerunt : 
nam per quandam iuris solemnitatem in familiam migrant mariti . 
vocat labor vltimus omnes omnes ad laborem ultima necessitas 
convocat . 
alii 'ultimus' hypallagen volunt esse pro 'ultimis' . 
nec non ad templum secundum Homerum , qui inducit 
in summa desperatione matres ad templa concurrere , ut victoria , 
quae non potest viribus , possit deorum favore conquiri . 
subvehitur proprie : matronae enim pilentis vehebantur 
ad templa pergentes , ut pilentis matres in mollibus . 
magna matrum deest 'cum' , non enim caterva subvehitur . 
dona ferens peplum scilicet , sicut dixit in primo , 
unde id omisit hoc loco . 
mali tanti pro 'malorum tantorum'. oculos deiecta 
decoros deorsum habens . 
et sic ait 'deiecta oculos' , sicut 
oculos suffusa nitentes . 
succedunt matres pro 'intrant' . 
et est ordo : succedunt matres 
templum ture vaporant . 
de limine ad preces festinantium mulierum ostenditur 
desiderium . 
armipotens praeses belli tritonia virgo antonomasiva 
sunt pro proprio . 
haec autem omnis oratio verbum ad verbum 
de Homero translata est . 
'praeses' autem 'belli' , id est quae praeest 
omnibus bellis , cuius nutu semper bella tractantur . 
sane qui 'praesens' 
legunt , quasi praestans in bellis intellegunt ; 
qui 'praeses' sine n 
littera , quasi quae praesideat rei . 
sic praesides dii urbis appellantur . 
cuius genetivus 'praesidis' facit . 
frange manu telum aut tua manu , aut in eius manu 
tela confringe : Homerus a)=con dh\ e)/gxos *diomh/deos . 
pronum sterne solo Homerus prhne/a do\s pese/ein . 
portisque effunde sub altis Homerus *skaiw=n propa/roiqe pula/wn . 
bene autem sub ipsis portis , quasi ad quas festinabat Aeneas : 
unde est et illud praefodiunt alii portas . 
cingitur ipse furens certatim in proelia turnus oeconomia 
omnis haec est : nam Turnus ideo cum mora armatur et intecto 
capite circa arcem incedens admonet singulos , ut et a Lavinia 
possit videri , et ut sit maior causa dimicandi , dum sponsae placere 
contendit . 
alii 'cingitur' propere armatur accipiunt : nam ait et 'surasque 
incluserat auro' , et 'certatim' pro festinanter . 
'cingitur' ergo 
accingitur : nam et Terentius de futura contentione ait accingere , et 
'procinctus' appellatur. 'furens' amore Laviniae , quam videbat : quod 
etiam sequens indicat comparatio ; 
nam dicturus est aut ille 
in pastus armentaque tendit equarum . 
'cingitur in proelia' 
id est ut proeliari posset , ut si dicas 'legor in advocationem' , id 
est ut advocatus esse possim . 
iamque adeo aut vacat 'adeo' : aut certe 'sic' significat , 
ut sit sensus : 'adeo' , sic praeparatur in proelia , ut iam universa 
praeter galeam arma portaret . 
thoraca indutus omnia quae in 
'ax' exeunt Graeca masculina in obliquis casibus 'a' producunt , ut 
'thorax thoracis' , 'pinax pinacis' : nam feminina corripiunt , ut 'climax 
climacis' , sed ad Latinum non transeunt . 
phalanx vero et 
aliter exit , et peregrinum est etiam apud Graecos . 
tempora nudus adhuc quod sine galea . 
prooeconomia est , quia 
mox Camillam adloquitur , et ut hortans et incendens ceteros facilius 
nosceretur . 
alta decurrens avreus arce illic enim et Amata 
fuerat , et Lavinia . 
spe iam praecipit hostem mente praeoccupat hostis 
adventum , ut omnia praecepi . 
qualis ubi abruptis fugit praesepia vinclis etiam 
haec comparatio Homeri est , verbum ad verbum translata . 
potitus venit ab eo quod est 'potior potiris' : nam 
subnixus rapto potitur , venit ab eo quod est 'potior poteris' : 
nam , ut etiam supra diximus , verbum hoc modo 
tertiae , modo quartae invenitur esse coniugationis . 
aut adsvetus aquae figurate 'aquae adsuetus' : aut 'aquae 
flumine perfundi adsuetus' . 
arrectisque fremit cervicibus alte 'alte arrectis cervicibus 
fremit' , non 'alte fremit' , aut 'alte luxurians' . 
quidam sane 
'cervicibus' plurali numero secundum veteres dictum volunt , et Hortensium 
primum singulari numero 'cervicem' , unde Ciceronem cerviculam 
illum iactaturum tradunt dixisse . 
desilvit hoc ad Turni honorem refertur : quattuor namque 
erant apud Romanos quae ad honorificentiam pertinebant : equo desilire , 
caput aperire , via decedere , adsurgere . 
hoc etiam praecones praeeuntes 
magistratus clamare dicebantur . 
cohors pro 'turma' : nam equitum 
turmae , peditum cohortes appellantur . 
ad terram defluxit dicendo 'defluxit' uno verbo absolvit 
desilientem equis multitudinem : et vel celeritatem , vel artem et quandam 
moderationem ac facilitatem descendendi significavit , quae est 
etiam in ascendendo apud huius rei peritos . 
svi merito si qua est fiducia forti si unusquisque 
fortis habet aliquam confidentiam ex conscientia fortitudinis suae , 
et ego audere non dubito . 
'forti' autem bene dixit : nam 'fortis' 
communis est generis . 
haec autem hoc vult dicere , non sexum considerandum 
esse , sed robur . 
et est ordo 'o Turne , audeo occurrere 
turmae' . 
occurrere turmae equitatui : nam partem pro toto posuit . 
Varro turmam triginta sex equites posuit . 
tu pedes ad muros subsiste bene Camillae gloria augetur , 
ut , cum eam faciat adversum hostes cuncta promittere quae faciunt viri 
fortes , etiam Turno murorum custodiam inducat mandantem . 
oculos horrenda in virgine fixus figurate : vel oculos figens , 
vel fixos habens . 
'horrenda' autem pro 'admirabilis' ; 
alioqui hostibus 
horrenda . 
quas dicere grates pro 'quantas' , pronomen pro nomine . 
et secundum rhetoricam disciplinam dicit se verba invenire non posse , 
quibus eius exprimat laudes , cum dixerit 'o decus Italiae , virgo' : 
sic alibi quibus caelo te laudibus aequem ? cum praemiserit 
o fama ingens , ingentior armis vir Troiane . 
sed nunc ordo est 'sed nunc mecum partire laborem' : 
nam per parenthesin dictum est 'quando iste animus est supra 
omnia' , id est siquidem es magnanima , aut supra omnes grates et 
supra omne praemium quod referri potest . 
'partire' autem ideo , quia 
illa dixerat 'solaque Tyrrhenos equites ire obvia contra' . 
Aeneas ut fama fidem oeconomia : educuntur hinc duces , ut 
servata eorum honestate fortitudo virginis possit induci ; 
alioqui indecens 
fuerat praesentibus Turno et Aenea . 
quaterent campos ad camporum perturbationem . 
furta paro belli insidias : Sallustius gens ad furta 
belli peridonea . 
bivias fauces fauces dicuntur itinera inter duos montes 
locata , angusta et pervia : dicta a faucium similitudine . 
conLatis excipe signis coniunctis ducibus quos commemoraturus 
est . 
sic autem dicebatur a Romanis , quotiens acie dimicatum 
esset . 
tecum acer messapus erit ingenti honore 'tecum' dixit , hoc 
est non tu illi adiuncta eris , sed ille tibi . 
tiburnique manus Catillus et Coras . 
ducis et tu 
concipe curam sicut ego : nam non dicit , sicut Messapus aut alii , 
ne ei facere videatur iniuriam . 
'concipe' autem vel simul cum illis 
sume ; 
vel mecum cape , quia ille dixerat 'mecum partire laborem' : 
'con' enim coniunctiva particula est : unde et 'convocari' de pluribus 
dicimus . 
valles metri necessitate conpellimur ut 'vallis' dicamus : 
Statius vallis in amplexu nemorum sedet : nam plenum est 
'valles' , sicut nunc Vergilius posuit . 
quod ita esse diminutio indicat : 
nam 'vallecula' dicitur , sicut 'turrim' dici debere 'turricula' 
indicat , 'vulpes' 'vulpecula' facit : Horatius moveat vulpecula risum . 
ergo in 'es' vel in 'is' quando usurpative , quando naturaliter 
exeant nomina , sola diminutio indicat . 
ea autem quae in 'es' 
exeunt , longa sunt omnia , si in genetivo non crescant , ut 'labes' 
'valles' 'vulpes' : nam si crescant , brevia sunt , ut 'miles militis' . 
densis frondibus atrum utrum 'densis frondibus urget' , an 
'densis frontibus atrum' ? 
quo semita ducit legitur et 'qua' . 
aditusque maligni proprie 'obscuri' , ut sub 
luce maligna . 
ignota vel infrequentata ; 
vel 'ignota' , scilicet Aeneae : nam 
de Turno dicturus est 'huc iuvenis nota fertur regione viarum' . 
tutique receptus male quidam 'recessus' legunt : nam 'receptus' 
dicitur , quo se tuto exercitus recipit : unde et signa 'receptui canere' 
dicuntur . 
sev dextra laevaque velis occurrere pugnae sive 
per valles , sive per montis radices : incertum est enim qua sit venturus 
Aeneas . 
'velis' autem pro 'si quis velit' . 
instare ivgis ut turritis puppibus instant . 
arripvitque locum raptim tenuit . 
insedit proprie : 
nam 'insidere' est dolose aliquem exspectare : unde et insidiae nominatae 
sunt . 
iniquis intellegendum 'hosti' : vel inaequalibus . 
velocem interea licet 'interea' particula negotia semper 
praeteritis futura coniungat , tamen abruptus est et vituperabilis 
transitus . 
habet autem tales transitus et in superioribus libris et 
in sequenti praecipue , ubi Iuppiter appellat Iunonem . 
opim 'Opim' 
quando dicimus , nympham significamus ; 
si autem dicamus 'opem' , 
auxilium intellegimus : Terentius Iuno Lucina fer opem ; 
serva me , 
obsecro ; 
'opes' vero numero plurali censum accipimus : nam 'Ops' 
Terra est , uxor Saturni , quam Graeci Rheam vocant . 
sane hoc nomen 
ipsius Dianae fuisse , ab Ephesiis dedicato templo ei inpositum , 
Alexander Aetolus , poeta , in libro qui inscribitur Musae , refert : quod 
hoc loco peritissimus antiquitatis poeta sociae eius inposuit . 
quidam 
dicunt Opim et Hecaergen primas ex Hyperboreis sacra in insulam 
Delum occultata in fascibus mergitum pertulisse . 
alii putant Opim et 
Hecaergon nutritores Apollinis et Dianae fuisse : hinc itaque Opim 
ipsam Dianam cognominatam , quod supra dictum est , Apollinem vero 
Hecaergon ; 
vel quod †proxima luna quae Diana terris facile conspiciat 
quoniam vita i vocali ecaergas sola *t*o *t*o*u *k*a*e*n*i*i*e*s3*t*i *m*e*k*r*o*m*e*n 
hoc e longinquo . 
alii a latone caeptos non adducatus : et ideo poetam 
Triviae custodem Opim induxisse . 
tristes voces habitum futurae orationis ostendit . 
ore dabat pleonasmos . 
bellum ad crvdele camilla 
uno verbo exitum rei docuit . 
o virgo quidam ad Camillam referunt , quia ineptum putant 
praesenti Opi dicere 'o virgo' . 
'o' autem interiectio est. nostris 
nequiquam cingitvr armis 'nostris' quibus utraque gaudemus : ut 
etiam ipsa habeat causam doloris et maioris iracundiae . 
et 'cingitur' 
nolunt quidam esse passivum : neque enim ab alio cingitur : sed ita , 
quemadmodum dictum est fulvique insternor pelle leonis . 
cara mihi ante alias ante omnes cara , omnium carissima , 
ut o felix una ante alias. neque enim novus iste 
dianae venit amor firmiores enim sunt antiquiores amicitiae : Terentius 
per amicitiam , quae coepta a parvulis cum aetate 
adcrevit simul , Iuvenalis ille excludatur amicus 
iam senior , cuius barbam tua ianua vidit . 
pulsus ob invidiam scilicet crudelitatis ; 
nam sequitur 
neque ipse manus feritate dedisset . 
viresque superbas 
quibus superbe [viribus] utebatur . 
antiqua nobili urbe ; 
nam 'hoc Privernum' dicitur . 
metabus nomen sumptum de historia : Metabus enim fuit dux Graeci 
agminis , qui iuxta Hadriaticum mare urbem Metapontum condidit . 
nomine casmillae Statius Tullianus de vocabulis rerum libro 
primo ait dixisse Callimachum apud Tuscos Camillum appellari Mercurium , 
quo vocabulo significant deorum praeministrum , unde Vergilius 
bene ait Metabum Camillam appellasse filiam , scilicet Dianae ministram : 
nam et Pacuvius in Medea cum de Medea loqueretur caelitum 
camilla exspectata advenis , salve hospita . 
Romani quoque pueros 
et puellas nobiles et investes camillos et camillas appellabant , flaminicarum 
et flaminum praeministros . 
ivga longa id est longe posita , remotiora : Sallustius et 
Metello procul agente , longa spes auxiliorum , id est longe 
posita . 
solorum nemorum desertorum : Terentius venit meditatus 
aliunde ex solo loco , item ipse nonne hunc abici oportet 
in solas terras ? 
fugae medio dum fugit , inter fugam : nam figuratum 
est , ut laurus erat tecti medio . 
imber ruperat impetum pluviae ostendit . 
caroque oneri timet Anacreon fo/rton *)/erwtos , id est 
onus amoris , et pariter comitique onerique timentem . 
vix haec sententia sedit ideo 'vix' , quia naturale est , 
ut , quotiens simul multa cogitamus , vix aliquid conprobemus : unde 
vera distinctio est 'omnia secum versanti subito' . 
et robore cocto aut antiquam hastam fuisse significat : 
nam multi temporis aliquid coctum vocatur : Horatius plerumque 
recoctus scriba ex quinqueviro corvum deludet hiantem , 
item Persius ut ramale vetus vegrandi subere coctum : 
aut re vera 'cocto robore' : hastae enim igni plerumque durari consuerunt , 
ut facilius corticem demittant . 
hvic 'huic' scilicet telo 'natam inplicat' . 
Probus de hoc 
loco a)pi/qanon pla/sma. libro liber dicitur interior corticis pars , 
quae ligno cohaeret : alibi alta liber aret in ulmo . 
unde et liber 
dicitur in quo scribimus , quia ante usum chartae vel membranae 
de libris arborum volumina fiebant , id est conpaginabantur . 
alma tibi hanc nemorum antomasia : nam tria epitheta sine 
nomine posita sunt . 
ipse pater famulam voveo bene 'ipse pater' , quia auctoramenti 
potestatem nisi patres non habent . 
'voveo' autem consecro 
in tuum ministerium : unde et Camilla dicta est , licet supra 
eam a matre dixerit esse nominatam . 
sed illud poetice dictum est : 
nam 'Camilla' quasi ministra dicta est , quod superius expositum est : 
ministros enim et ministras inpuberes camillos et camillas in sacris 
vocabant , unde et Mercurius Etrusca lingua Camillus dicitur , quasi 
minister deorum . 
in sacris tamen legitur posse etiam opera consecrari 
ex servis , usque dum solvatur caput hominis , id est liberetur sacrationis 
nexu †aut enim numen famulae , quam servi significatio condicionis . 
tela tenens ordo est 'tua supplex tela tenens' , quibus inligata 
est . 
et ingeniose 'tenens' , cum inligata sit . 
sonvere undae distinguendum . 
infelix camilla mire 'fugit' . 
'infelix' autem 'Camilla' 
non eo tempore quo evasit , sed nunc infelix : plerumque enim epitheta 
praesentis temporis sunt , licet in peractis negotiis , ut in secundo 
infelix qua se , dum regna manebant , saepius 
Andromache ferre incomitata solebat . 
victor propositi sui et intentionis effectu , ut mihi 
victor honorem persolves . 
donum triviae mire 'Triviae' , cum ipsa loquatur . 
et bene 
'donum' ait , quoniam pater Dianae servaverit . 
caespite Probus †aut 
cespite aut 'caespite' pro campo , scilicet quod caespes gleba sit . 
non illum tectis vllae non moenibus urbes accepere 
non mirum a nulla hunc civitate susceptum : nam licet Privernas 
esset , tamen quia in Tuscorum iure paene omnis Italia fuerat , 
generaliter in Metabum omnium odia ferebantur . 
nam pulsus fuerat 
a gente Volscorum , quae etiam ipsa Etruscorum potestate regebatur : 
quod Cato plenissime exsecutus est . 
hinc est multae 
illam frustra Tyrrhena per oppida matres optavere nurum : 
quod non procederet , nisi inter eos essent iura conubii . 
non 
moenibus urbes accepere non tectis , non moenibus , hoc est nec 
in civitatem nec in privatam admissus est domum . 
et sic ista etiam 
in primo libro separavit urbe domo socias . 
sciendum autem 
'moenia' abusive dici omnia publica aedificia , ut dividimus 
muros et moenia pandimus urbis : nam proprie 'moenia' 
sunt tantum muri , dicta quasi 'munia' a munitione civitatis . 
manus dedisset consensisset . 
et hoc dicit : etiam si qui 
eum voluissent suscipere , ille tamen eorum consortia morum feritate 
fugisset . 
'feritate' autem figurate pro 'feritati' : an ob feritatem ? 
pastorum et solis exegit montibus aevum et pastorum 
aevum exegit in montibus solis , id est pastorali usus est vita . 
armentalis equae indomitae , scilicet , quae inter armenta 
feturae causa pascatur : unde sequitur 'et lacte ferino' . 
veteres enim 
omnes prope quadrupedes feras vocabant , in latus inque curvam 
compagibus alvum . 
equae autem mammis et lacte ferino 
e(\n dia\ duoi=n . 
nutribat quidam nove dictum accipiunt . 
vestigia plantis institerat signa pedum primis plantis 
expresserat : nam haec sunt vestigia , imagines pedum , ut 
semesam praedam et vestigia foeda relinquunt . 
palmas oneravit onus enim est quicquid teneris inponitur 
manibus . 
crinali auro quo crines inligantur. pro longae tegmine 
pallae palla proprie est muliebris vestis deducta usque ad 
vestigia , unde ait 'longae' : sic supra pallam signis 
auroque rigentem . 
a vertice pendent tempora variavit : nam de praeterito dicit . 
strymoniamque grvem Thraciam , a fluvio Strymone . 
sane 
sciendum posse dici et 'hic' et 'haec grus' , et 'hic' et 'haec gruis' . 
olorem latine ita dicimus : nam cycni Graece dicuntur . 
multae illam frustra antequam rem diceret , praeiudicavit ; 
sic Sallustius falso queritur de natura sua genus humanum ; 
nam antequam diceret 'queritur' , dixit 'falso' . 
matres 
inter matrem et matremfamilias hoc interest , quod mater est praeter 
illam significationem quae est ad aliquid , quae tantum convenit 
in matrimonium ; 
materfamilias vero illa dicitur quae in matrimonium 
convenit per coemptionem : nam per quandam iuris sollemnitatem 
in familiam migrat mariti . 
et hic ostendit dicendo 'Tyrrhena 
per oppida' quod etiam Volsci in Tuscorum fuerint potestate . 
aeternum id est aeterne : nam nomen est pro adverbio . 
intemerata colit inviolata , incorrupta : 'temeratae' enim quibus 
vis allata est . 
conata cum conaretur , ut obsessumque acta 
testudine limen et Caci spem custodita fefellit . 
hac 
autem ratione ostendit , quare non suscenseat Troianis . 
fatis vrgetur acerbis ostendit etiam desideria ex fati 
necessitate descendere . 
committitur omine pugna pro 'committetur' . 
haec cape generaliter dixit arcum , pharetram , ut sequentia 
indicant : nam dicit 'et ultricem pharetra deprome sagittam' . 
et neotericum putatur ipsum 'sagittam ultricem'. vltricem nomina 
omnia in 'x' littera terminata ablativum singularem in 'e' mittunt , 
genetivum vero pluralem in 'um' , exceptis his quae omnis sunt 
generis , ut 'felix' ; 
nam et 'ab hoc felici' et 'horum felicium' facit : 
Lucanus felici non fausta loco tentoria ponens . 
quod receptum est ideo , quia genetivus pluralis a nominativo plurali 
minor esse non debet , sed aut par , aut maior una syllaba . 
et 
quia a neutro facit 'felicia' , 'felicum' dicere non debemus , ne propter 
alia genera huic praeiudicemus . 
namque ab eo quod est 'felices' 
ut 'felicium' dicamus , ratio patitur : una enim crescit syllaba : ab eo 
quod est 'felicia' ut 'felicum' dicamus non procedit , ne minor sit 
genetivus a nominativo plurali . 
similiter et 'ultricium' et 'victricium' 
dicimus , licet in his neutrum genus in numero singulari non 
inveniatur . 
violarit vulnere corpus bene 'violarit' , quia dixerat 
'sacrum' . 
et superius dictum est operam sollemni more consecrari , 
usque dum solvatur caput hominis , id est liberetur sacrationis 
nexu : quod facilius accidet , si mors intercedat . 
hic ergo totius rei et 
praecipue sacrationis aliud agens poeta mentionem inseruit , dicens 'hac 
quicumque sacrum violarit vulnere corpus , Tros Italusve , mihi pariter 
det sanguine poenas' . 
bene ergo , sicut dictum est , 'violarit' , quia dixerat 
'sacrum' . 
tros italusve mihi si simpliciter accipiamus , ita intellegamus : 
sive eam Troianus interemerit , sive aliquis de Aeneae 
auxiliis : namque alii volunt Arruntem de Turni esse partibus et 
indignatum , femineum sexum plus in bello potuisse , quam viros . 
quam rem hic dicunt praestruxisse Vergilium : et re vera sic ubique 
loquitur , ut incertum sit Arruns de cuius partibus fuerit : unde est 
et illud da , pater , hoc nostris aboleri dedecus armis . 
pariter similiter , uno modo . 
et est antiquum . 
miserandae corpus haec in oeconomia praeiudicia nominantur , 
quotiens negotii futuri exitus tollitur : vult enim nos de 
Camillae cadavere nihil ulterius expectare : sicut fecit in primo 
tu faciem illius noctem non amplius unam falle dolo , 
quod praemissum sustulit commemorationem , quando vel Cupido 
discesserit vel Ascanius sit reversus . 
arma inspoliata aut indetracta , aut ipsius inspoliatae . 
patriaeque reponam hoc est in patriam . 
nigro circumdata turbine corpus hoc ideo , quia ad 
maerorem luctumque descendit . 
contra in octavo , ubi ad 
laetitiam descendit Venus , claro eam nimbo circumdatam dicit , ut 
at Venus aetherios inter dea candida nimbos . 
at manus interea in tota hac descriptione historicum characterem 
poetico miscet . 
etruscique duces Etruria dicta est , quod eius fines tendebantur 
usque ad ripam Tiberis , quasi e(terou/ria ; 
nam e(/teron est 
alterum , o(/ros finis vocatur . 
Roma enim antea unam tantum Tiberis 
ripam tenebat : Iuvenalis et quae imperii fines Tiberinum 
virgo natavit . 
quidam sane 'Etruri' legunt , ab 'Etruria' : 
trans Tiberim enim Etruriam dicebant , homines Etruros , quos nunc 
Etruscos . 
compositi numero id est aequati numero rationabiliter , 
unde et 'saepenumero' dicimus , id est frequenter et rationabiliter . 
hinc est tum vero in numerum , id est in rationem , in rhythmum : 
unde et metra 'numeros' dicimus , ut numeros memini , si verba 
tenerem . 
sane modo generalis est descriptio equestris certaminis , 
paulo post descendit ad specialem , sicut fecit in quinto et de cursoribus 
et de navali certamine . 
pressis cum habenis premeretur . 
pugnat autem pro 'repugnat' . 
ferreus hastis quaeritur quid sit 'ferreus' ? 
utrum 'ferreus 
ager horret hastis' , an 'ferreus hastis ager horret'. horret ager 
terribilis est : est autem versus Ennianus , vituperatus a Lucilio dicente 
per inrisionem , debuisse eum dicere horret et alget : unde 
Horatius de Lucilio non ridet versus Enni gravitate minores ? 
campique armis sublimibus ardent id est resplendent . 
celeresque Latini adludit ad militiam Romanam : namque 
et equites habuit Romulus , ut illo diximus loco tercentum , 
scutati omnes , Volscente magistro : quos celeres 
appellavit vel a celeritate , vel a duce Celere , qui dicitur Remum 
occidisse , in cuius gratiae vicem a Romulo fieri tribunus equitum 
meruit . 
alii hos celeres ideo appellatos dicunt , quod explorationes obirent 
et quae usus exigeret , velocius facerent . 
alii a Graeco dictum putant 
quod est ke/lhs . 
ala camillae equitatus . 
'alae' autem dicuntur equites , 
quod alarum vice pedestrem exercitum tegunt . 
hastasque reductis ante oculos posita descriptio . 
intra iactum teli unde possit hasta emissa in hostem 
venire . 
hinc traxit Statius ut diceret quale quater iaculo spatium 
ter harundine vincas . 
et Enniana est omnis haec ambitiosa 
descriptio . 
subito adverbium est : an 'subito clamore' ? 
et est versus hypermetros . 
continvo adversis hic specialis pugna est . 
perfractaque pectora pectoribus rumpunt pro 'rumpunt praefractaque 
faciunt' . 
praecipitat pro 'praecipitatur' . 
reiciunt parmas et equos ad moenia vertunt 'reiciunt' 
retro agunt , vel retrorsum ferunt , ut cedentium terga munita sint , ut 
ipse bis reiecti armis respectant terga tegentes . 
sane 
nunc fugiunt , non timore , sed lege proeliandi : Sallustius more 
equestris proelii sumptis tergis ac redditis . 
'parma' autem 
est equestre scutum . 
mollia domita , domitorum scilicet equorum . 
superiacit undam super scopulos undam iacit : nam more 
suo dedit verbo detractam nomini praepositionem . 
extremamque quantum ad mare pertinet : nam terrae prima 
est. sinu curvatione et flexu undarum . 
'extremam' autem ad 
illud pertinet quod ait supra penitusque datis referuntur 
habenis . 
aestu revoluta resorbens saxa fugit aestus proprie 
est maris incerta commotio . 
vado labente hypallage pro 'labens ipse per vadum 
litus reliquit' . 
gemitus morientum aliquanti 'morientum' genetivum corruptum 
pro integro accipiunt : facit enim 'morientium'. et sanguine 
in alto e)mfatikw=s caedis ostenditur magnitudo . 
armaque corporaque versus polusu/ndetos . 
et bene belli faciem 
demonstravit multa enumerando quae in alto sanguine velut natarent . 
quando ipsum horrebat adire parenthesis . 
et quaeritur quid 
sit 'horrebat' . 
hastam intorsit equo figurate : nam 'intorqueo in equum' 
dicimus , ut in latus inque feri curvam conpagibus 
alvum contorsit . 
sub avre reliquit ex vulneris genere fugientem 
eum intellegimus esse percussum . 
volvitur ille excussus hvmi 'humi volvitur' : nam 'excussus' 
per se plenum est . 
deicit herminium nomen hoc de historia Romana est : 
namque cum Coclite contra Tuscos Larcius et Herminius steterunt 
et pugnaverunt eo tempore , quo pons sublicius rumpebatur ; 
unde et 
eum plurimum laudat , ac si diceret : talis hic est , qualis ille fuit . 
tantus in arma patet id est tantum patebat in vulnera , 
id est in hostilia tela totus patebat . 
alii 'in arma' pro 'armis' †vel 
satis tradunt. per armos abusive : nam proprie armi quadrupedum 
sunt . 
exultat amazon suspendendum 'exultat' , ut 'Amazon' 
intellegas quasi Amazon ; 
nam Camilla Volsca fuerat : sic in primo 
dederatque comam diffundere ventis , venatrix , id est 
quasi venatrix . 
pharetrata participium a feminino genere derivatum . 
unum autem exserta latus pro 'exsertum latus habens' . 
denset id est dense , sparse iacit . 
sane densentur plures res 
in unum , ut vos unanimes densete catervas . 
et declinatur 
'denseo denses denset' . 
indefessa infatigabilis . 
et omnia ei arma Amazonum 
tradit , quas Titianus unimammas vocat : nam hoc est Amazon , quasi 
a)/neu mazou= , sine mamma . 
'bipennis' autem dicitur , quod ex utraque 
parte habeat aciem , quasi duas pennas quas veteres dicebant . 
spicula fugientia pro 'ipsa fugiens' . 
at circum lectae comites subaudis 'dimicant' , quod 
etiam sequens Amazonum indicat comparatio , quae inducuntur circa 
reginam bella tractantes : ne culpetur poeta , quod nullam earum pugnantem 
induxerit. larinaque virgo nomina haec nobilissimarum 
sunt Italiae feminarum . 
et 'aeratam' pro 'ferream' , ut micat 
aereus ensis . 
italides ut 'Sicelides' 'Atlantides' . 
†anque saeiarum ducem 
amazonam dicit velut amazonidas , ut ducit Amazonidum . 
et est pulchra derivatio , non tamen vera : nam verum est 'Italae' : 
'Italis' autem , unde est 'Italides' , magis patronymicon est , 
quam derivativum ; 
sicut 'Belis' , unde est 'Belides' : et est Graecum . 
quas ipsa decus et ad delectas , et ad ipsam potest referri . 
'decus' 
autem si ad Camillam , nobilitas , pulchritudo ; 
si ad delectas , 
ornamentum , quas sibi elegit ornamentum , id est ad ornamentum . 
dia camilla generosa , eu)genh/s ; 
nam Graecum est . 
cuius nominis 
etymologiam plerique volunt venire a)po\ tou= *dio/s : quod si est , dicemus 
dissentire derivationem a principalitate : nam 'dia' 'di' producit , 
cum *dio/s corripiat : sicut e contra cum 'lux' 'lu' producat , 
'lucerna' 'lu' corripit . 
pacisque bonae bellique ministras congruum paci 
epitheton dedit , ut eam bonam diceret , cum bellum e contra sit 
pessimum : nam sine dubio et 'belli saevi' diceret , si ratio versus 
admitteret . 
quidam 'bonum' interdum pro grandi accipiunt . 
bellique 
ministras non nulli 'ministras' modo ad bellum tantum referri volunt , 
ideoque coniunctionem incongrue positam , et ordinem esse 'decus 
pacis et ministras belli' . 
poterit et ita 'quas sibi decus delegit ministras 
bonae pacis et belli' . 
quales threiciae Tanais fluvius est , qui separat Asiam 
ab Europa , circa quem antea Amazones habitaverunt ; 
unde se postea 
ad Thermodonta , fluvium Thraciae , transtulerunt : quod etiam Sallustius 
testatur , dicens dein campi Themiscyrei , quos habuere 
Amazones , ab Tanai flumine , incertum quam ob causam , 
digressae . 
has quidam dicunt stato die solitas cum Scythis coire . 
flumina pro flumine , aut fluenta. thermodontis plenum est 'Thermodoon' , 
sed per synaeresin 'Thermodon' fecit : unde 'don' circumflexum 
habebit accentum . 
Graeca enim nomina necesse est ut circumflectantur , 
quotiens fit synaeresis exigente metri necessitate . 
ergo si sit 'Thermodoon' , 'do' acutum habebit accentum : quod si 
'Thermodon' fecerit , et in finalem transfertur , et mutatur accentus : 
nam circumflexus fit . 
pulsant Ennius ad musas quae pedibus pulsatis 
Olympum . 
bellantur pro 'bellant' : nam solent verba pro 
verbis poni : unde nunc passivam declinationem sub activa posuit 
significatione , sicut in georgicis et placidam paci nutritor 
olivam futurum tempus a passivo posuit pro praesenti ab 
activo : nam 'nutritor' pro 'nutri' posuit . 
inde est e contra 
nox umida caelo praecipitat . 
hippolyten haec Amazonum fuit regina , cui victae Hercules 
balteum sustulit . 
huius filia fuit Antiopa , quam Theseus rapuit , 
unde Hippolytus. martia aut bellicosa , aut Martis filia . 
quae 
ab Achille occisa ac mortua adamata est : ut non nulli vero adserunt , 
cum Achille concubuit , et ex eo Caystrum filium edidit , ex quo flumen 
Lydiae ita appellatur . 
refert autem aut addita est praepositio 're' , 
id est 'fert' , aut mutata pro 'infert' . 
vlulante tumultu ululatum veteres etiam vocem , quae redditur 
initio proelii , dicebant , quam Graeci o)lolugh/n vocabant . 
quem telo primum deicis Homericum est interrogationem 
ad ipsum referre , qui describitur , cum semper sic musae interrogari 
consueverint , ut vos o Calliope , precor , adspirate 
canenti . 
aspera virgo epitheton ad officium belli 
respiciens , alias incongrue virginem asperam dicimus . 
evneum quia Latina est declinatio , ideo 'ne' accipit accentum : 
nam Statius quia Graece declinavit , graecum accentum posuit 
dicens Euneos ante et nunc ante Thoas et Euneon audit . 
longa abiete hasta abietali : nam arborem pro hasta posuit . 
suffuso casuro : nam 'suffusi' equi dicuntur quos vulgo 
incespitatores vocant . 
alii 'suffosso' legunt , id est praecipiti et iam 
cadenti . 
dum subit scilicet , dum se ad sustentationem ruentis inclinat . 
et vult utrumque tanta celeritate esse percussum , ut unum 
ictum putares : inde est enim 'praecipites pariterque ruunt' . 
inertem 
nudam . 
an nihil proficientem ? 
his addit amastrum adiungit . 
sequitur pro 'persequitur' . 
armis ignotis novis , inconsuetis : vel ignobilibus , id est 
non conspicuis . 
iapyge Apulo . 
pellis erepta ivvenco id est lorica : nam proprie lorica 
est tegimen de corio , tamquam de loro factum , quo maiores in bello 
uti consueverant . 
caput ingens oris hiatus amphibolon ; 
sed melius est 'ingens 
hiatus' . 
agrestisque manus armat sparus bene 'agrestis' : nam 
sparus est rusticum telum , in modum pedi recurvum : Sallustius 
sparos aut lanceas , alii praeacutas sudes portare . 
Varro 
ait sparum telum missile , a piscibus ducta similitudine , qui 
spari vocantur . 
alii 'sparus' a spargendo dici putant . 
vertitur in mediis id est agit : nam Graece dixit a)nastre/fetai . 
toto vertice supra est sic Statius de Capaneo et 
totum transcendit corpore bellum . 
hunc illa exceptum fraude circumventum , ut 
aemulus exceptum Triton . 
agmine verso aut converso impetu 
suo : aut adversariorum conlato agmine . 
traicit vis iactus ostenditur . 
silvis pro 'in silvis' : et est archaismos . 
muliebribus armis usus obtinuit , ut innuptas 'virgines' , 
nuptas 'mulieres' vocemus : nam apud maiores indiscrete virgo dicebatur 
et mulier . 
utrumque enim sexum tantum significabat , ut ecce 
hoc loco dicit 'armis muliebribus' , cum Camillam innuptam fuisse 
manifestum sit . 
item in bucolicis legimus a , virgo infelix , 
cum Pasiphaen constat ex Minoe ante amorem tauri liberos 
suscepisse : Terentius etiam mulierem post partum virginem vocat . 
nomen tamen havd leve patrum manibus hoc referes 
telo cecidisse camillae inrisio est amaritudinis plena : nam si 
voluerimus simpliciter accipere , ut ita sit dictum quemadmodum 
supra Aeneae magni dextra cadis , incipit contrarium 
esse superioribus . 
unde melius est , ut perseveremus in sensu et ita 
sit dictum : magnam re vera gloriam laturus est ad manes parentum , 
quem feminea tela superarunt . 
sedentis equitis . 
sane eum ex vicino intellegimus esse . 
interior sinisterior , breviore scilicet circulo . 
congeminat hic distinguendum : nam nemo dicit 'securim 
vulnus congeminat' , sed 'securis' . 
incidit hvic figurate pro 'in hanc incidit' : Terentius 
ego in eum incidi infelix locum , ut neque mihi amittendi , 
neque retinendi sit copia . 
appenninicolae bellator filius avni quia Liguria 
maiore parte sui in Appennino est constituta . 
Ligures autem omnes 
fallaces sunt , sicut ait Cato in secundo originum libro . 
filius 
avni Aunus scilicet : nam , ut supra diximus , cum dictis 
parentibus filiorum nomina supprimuntur , eos patri cognomines intellegimus , 
ut Tiburti Remulo ditissimus olim . 
reginam avertere proprio verbo usus est , ut est mos equestris , 
id est non sperat fore ut illam averteret . 
versare dolos ingressus tractare ut seu versare 
dolos , seu certae occumbere morti . 
astu malitia : nam 
proprie 'astutos' malitiosos vocamus : unde in Terentio postquam de 
domino dixit servus astute , ille iratus ait carnifex quae loquitur ? 
Cicero ita fit ut tua ista ratio existimetur astuta , 
meum hoc consilium necessarium . 
dimitte fugam id est equi celeritatem , cui fidis , relinque . 
ventosa ferat cui gloria fravdem haec est vera et 
antiqua lectio , ut 'fraudem' non 'laudem' legas , ut si 'fraudem' legeris , 
sit sensus : pedes congredere , iam agnosces cui inanis iactantia adferat 
poenam : nam 'fraudem' veteres poenam vocabant , ab eo quod 
praecedit , id quod sequitur , ut et scelus expendisse merentem 
Laocoonta ferunt , Cicero in Cornelianis ne fraudi sit ei 
qui populum ad contentionem vocarit ; 
ut etiam in antiquo 
cognoscitur iure . 
si autem 'laudem' legerimus , erit sensus : agnosces 
cui inanis gloria adferat laudem . 
'ventosa' autem 'gloria' est quam 
Graeci kenodoci/an vocant . 
paribusque resistit in armis pedes , sicut etiam illum 
congressurum putabat . 
pura parma tunc enim primum in bella descenderat . 
fugax fugiens ; 
nam nomen est pro participio : non enim 
fugacem possumus accipere quem supra legimus bellatorem . 
ferrata calce 'calce' genere feminino . 
vane ligus aut fallax , aut inaniter iactans : nam 'vanos' 
stultos posteriores dicere coeperunt . 
inde tractum est etiam in neotericis : 
Iuvenalis sic libitum vano , qui nos distinxit , 
Othoni . 
quid autem hoc loco 'vane' significet , sequentia demonstrant 
'frustraque animis elate superbis' . 
possumus tamen hic et mendacem 
verius accipere , quia ait dum fallere fata sinebant 
et nec fraus te incolumem fallaci perferet Auno : Nigidius 
de terris nam et Ligures , qui Appenninum tenuerunt , latrones , 
insidiosi , fallaces , mendaces , Cato originum cum de Liguribus 
loqueretur sed ipsi , unde oriundi sunt , exacta memoria 
inliterati mendacesque sunt et vera minus meminere . 
sane 
subito , ut solet , ad characterem dramaticum transit : neque enim ostendit 
Camillam loqui coepisse . 
lubricus mobilis , fallax . 
pernicibus ignea plantis modo velocibus , alias perseverantibus : 
nam 'pernix' interdum velox , interdum perseverans 
significat , ut ipse in georgicis et inter dura iacet pernix 
instrato saxa cubili . 
transit equum cursu nunc hoc incredibile esse videretur , 
nisi praemisisset in septimo illa vel intactae segetis 
per summa volaret gramina nec teneras cursu laesisset 
aristas . 
adversa opposita . 
quam similitudinis adverbium est ; 
est et pronomen tam subiunctivum , 
quam praepositivum ; 
est et coniunctio , ut cum dicimus 'tam 
hoc , quam illud'. accipiter saxo sacer ales ab alto 'sacer' 
ideo , quia Marti est consecratus accipiter : aut 'sacer' avibus execrabilis , 
ut auri sacra fames : aut , quod verius est , Graecum 
nomen expressit : nam i(e/rac dicitur , hoc est sacer : i(ereu/s enim 
Graece , latine sacerdos vocatur . 
cur autem Graece ita dictus sit , ratione 
non caret , quae nota est sacrorum peritis . 
consequitur pennis nova laus Camillae , siquidem accipiter 
columbam sequitur , ista hostem praecedit . 
ipsa etiam avium 
comparatio sumpta ex contrario est : nam aequius vir accipitri , Camilla 
compararetur columbae . 
eviscerat ne vulgari verbo ex Graeco uteretur dicens 'exenterat' , 
ait 'pedibusque eviscerat' . 
tum crvor et vulsae labuntur ab aethere plumae 
ecbasis poetica , id est excessus . 
non nullis id est non neglegentibus : nam litotes figura 
est . 
vult enim dicere : non leviter Iuppiter intuebatur ista certamina . 
ideo et adiecit 'observans oculis' , id est intente aspiciens : Plautus 
observato , quam blande suppalpatur mulieri (Am . 
507) . 
instigat vocibus alas incitat et inritat ad reditum : 
primum enim est , ut fugere desinant , post ut in hostes impetum 
faciant . 
nomine quemque vocans per hoc extrema necessitas indicatur . 
reficitque id est restituit . 
quis metus dolentis , non interrogantis : id est qualis , quantus , 
qui viros etiam feminam timere compellit ? 
unde paulo post 
'quae tanta animis ignavia venit ? 
femina palantes agit' . 
o numquam 
dolitvri id est stulti : stultus enim est quisquis iniuria non 
movetur . 
et bene 'numquam' , siquidem antea saevitiam Mezentii 
pertulerunt nec se ulti sunt , nunc praebent terga mulieri et ne hinc 
quidem commoventur dolore . 
non nulli tamen 'dolorem' studii alicuius 
ardorem et promptam gloriae cupiditatem veterum more dictum 
tradunt , ut Graeci po/non appellant . 
atque haec agmina deiktikw=s , id est multitudinem tantam , 
hoc est magnam . 
inrita id est inertia , quae nos ulcisci minime valent . 
at non in venerem segnes latenter hoc dicit : fugitis 
mulierem , quia armata est ; 
alias primi ad hunc curritis sexum . 
nocturnaque bella coitum : alibi et siquando ad proelia ventum 
est . 
curva tibia symphoniacorum . 
bacchi autem ideo , 
quia apud veteres ludi theatrales non erant , nisi in honorem Liberi 
patris . 
hanc tibiam Graeci plagi/aulon vocant , Latini vascam tibiam : 
et est Dionysia , cum maxime ea saturi utantur . 
expectate pro 'expectatis' , modum pro modo posuit . 
hic amor hoc studium per parenthesin dictum est ; 
nam ordo 
est 'pocula mensae dum sacra secundus aruspex nuntiet'. secvndus 
harvspex pro 'secunda sacra' , id est prospera : sicut e contrario 
Homerus ma/nti kakw=n , id est malorum divine . 
in altos lucos illic enim epulabantur sacris diebus . 
mire autem vocet hostia pro 'ut ad hostiam conveniatis' . 
moriturus et ipse moriturus animo : nam moriturus non 
est . 
quod autem ait 'et ipse' , aut ad Camillam , aut ad Venulum 
respicit . 
turbidus id est terribilis . 
dereptumque ab equo dextra complectitur hostem 
hoc de historia tractum est : namque Gaius Iulius Caesar , cum dimicaret 
in Gallia et ab hoste raptus equo eius portaretur armatus , 
occurrit quidam ex hostibus , qui eum nosset , et insultans ait 'caesar , 
caesar' , quod Gallorum lingua 'dimitte' significat : et ita factum 
est ut dimitteretur . 
hoc autem ipse Caesar in ephemeride sua dicit , 
ubi propriam commemorat felicitatem . 
est et alia huius rei historia : 
Varro enim cum de suo cognomine disputaret , ait eum qui primus 
Varro sit appellatus , in Illyrico hostem , Varronem nomine , quod rapuerat 
et ad suos portaverat , ex insigni facto vocabulum meruisse . 
tollitur in caelum clamor rei scilicet admiratione . 
rimatur inquirit , ut rimanti telum ira facit . 
exit evitat , ut atque oculis vigilantibus exit in 
quinto . 
utque volans alte raptum Homerica comparatio . 
et 
utrum 'alte volans' , an 'alte raptum' , an 'alte fert' ? 
luctantem rostro magna brevitate rem descripsit . 
ducis exemplum eventumque secuti et virtutem , et 
felicitatem : 'exemplum' , quod coepit ; 
'eventum' , quod prospere . 
maeonidae Lydii , ut o Maeoniae delecta 
iuventus . 
arte dolo , ut arte Pelasga . 
qua se cumque furens medio tulit agmine virgo , hac 
arrvns subit ut etiam supra diximus , ita poeta loquitur , ut 
aliquibus locis det suspicionem , quod Arruns de Turni partibus 
fuerit : namque et in Camillam impetum facit , et cum ipsa rursus 
recedit : quod nisi de socio non procedit . 
Donatus etiam dicit , esse 
manifestum signum socium ei fuisse , quod Apollinem Soractis invocat 
montis , de quo Turno auxilia constat venisse : licet possit 
fieri , ut alterius loci homo alterius loci invocet numen . 
item ad 
argumentum vocat patrias remeabo inglorius urbes : 
quod etiam de hoste procedit , nam superare feminam nullam constat 
esse virtutem : aut quia nec gloriari poterat , si Camillam earundem 
partium occidisset , ut , quod supra dictum est , videatur eam invidia 
peremisse , quod viris praeripiat gloriam et sola nobiliter pugnet Camilla . 
tacitus hoc est latens . 
circvitum proprie : nam circumire insidiantum est : unde 
est nec gregibus nocturnus obambulat . 
certam hastam 
inevitabilem : unde est e contra et incertam excussit 
cervice securim , id est infirmam , evitabilem . 
sacer cybelo nam montem pro numine , quod in eo colitur , 
posuit . 
et bona occasio ad mortem Camillae , ut sacerdotem 
maioris numinis conetur occidere : per quod quasi exauctoratur Dianae 
favor , interveniente maioris numinis iracundia . 
olimque sacerdos 
aut quia vetus sacerdos : aut cuius etiam maiores sacerdotes fuissent , 
quibus apud veteres in sacra quoque succedebatur . 
longe fulgebat vel 'longe fulgebat' , vel 'longe insignis' . 
quem pellis aenis in plumam squamis auro conserta 
tegebat catafractum eum fuisse significat . 
catafracti autem equites 
dicuntur , qui et ipsi ferro muniti sunt , et equos similiter munitos 
habent : de quibus Sallustius equis paria operimenta erant , 
†quae linteo ferreis laminis in modum plumae adnexuerant , 
nunc autem pro linteo 'pellem' posuit , et 'aeneas squamas' 
aereas laminas intellegimus . 
'in plumam' vero est in similitudinem 
plumae , ut excisum Euboicae latus ingens rupis in 
antrum , id est in antri similitudinem . 
sane sciendum quod ipsos 
equites catafractos dicimus : Sallustius et sequebantur equites 
catafracti . 
in plumam pluma est in armatura ubi lamina in 
laminam se indit . 
peregrina ferrugine ut Hibera , id est Hispana : nam ipse 
hoc alibi exposuit et ferrugine clarus Hibera . 
quidam 
purpuram accipiunt , quod eius prima tinctura ferrugineo colore sit . 
spicula torquebat lycio gortynia cornu Cretenses 
sagittas Lycio arcu dirigebat : quod etiam , ut supra diximus , ad 
ornatum poni consuevit . 
vati hic vatem , supra sacerdotem , ut de Heleno utrumque . 
cassida pro 'cassis' : nam accusativum posuit pro nominativo . 
pictus acu tunicas et barbara tegmina crurum 'pictus 
tunicas , pictus crurum barbara tegmina' , id est habebat vestem 
phrygionis arte perfectam . 
sane armorum longa descriptio illuc spectat , 
ut in eorum cupiditatem merito Camilla videatur esse succensa . 
femineo inpatienti , inrationabili , ut femineae 
ardentem iraeque curaeque coquebant . 
summe deum ex affectu colentis dicitur : nam Iuppiter 
summus est . 
sancti custos soractis apollo Soractis mons est 
Hirpinorum in Flaminia conlocatus . 
in hoc autem monte cum aliquando 
Diti patri sacrum persolveretur—nam diis manibus consecratus 
est—subito venientes lupi exta de igni rapuerunt . 
quos cum diu 
pastores sequerentur , delati sunt ad quandam speluncam , halitum ex 
se pestiferum emittentem , adeo ut iuxta stantes necaret : et exinde 
est orta pestilentia , quia fuerant lupos secuti . 
de qua responsum 
est , posse eam sedari , si lupos imitarentur , id est rapto viverent . 
quod postquam factum est , dicti sunt ipsi populi Hirpi Sorani : nam 
lupi Sabinorum lingua vocantur hirpi . 
Sorani vero a Dite : nam 
Ditis pater Soranus vocatur : quasi lupi Ditis patris . 
unde memor 
rei Vergilius Arruntem paulo post comparat lupo , quasi Hirpinum 
Soranum . 
pineus ardor ignis peri/frasis . 
acervo pyra , coacervatione 
lignorum . 
freti pietate iste quidem hoc dicit ; 
sed Varro , ubique 
expugnator religionis , ait , cum quoddam medicamentum describeret , 
ut solent Hirpini , qui ambulaturi per ignes , medicamento 
plantas tingunt . 
multa pruna in pruna . 
'pruna' autem quamdiu ardet 
dicitur : Horatius praetextam et latum clavum prunaeque batillum : 
cum autem extincta fuerit , carbo nominatur : Terentius tam 
excoctam atque atram reddam , quam carbo est : nam 'pruna' 
a perurendo dicta est . 
exuvias pulsaeve tropaeum exuvias occisae , pulsae tropaeum . 
et proprie : nam , ut supra diximus , de occisis 
hostibus triumphabant , de pulsis figebant tropaea . 
partem mente dedit partem volucres dispersit in 
avras bona moderatio Apollinis inter sacerdotis preces et voluntatem 
sororis . 
nihil non . 
neque avras nec sonitus memor haec 
est antiqua lectio ; 
namque apud maiores trahebatur interdum a 
Graeco genetivus singularis . 
hinc est et 'paterfamilias' et 'materfamilias' , 
quae duo tantum nomina remanserunt : nam nec 'huius 
auras' dicimus , nec 'huius custodias' secundum Sallustium , qui ait 
castella custodias thesaurorum pro 'custodiae' : ita enim etiam 
Asper intellegit , licet alii 'custodias' accusativum velint . 
sane 'paterfamilias' 
et 'materfamilias' quando dicimus , 'familias' indeclinabile 
est . 
si autem 'pater familiae' dicere voluerimus , iam non erit nomen , 
sed locutio , et 'familiae' erit dativus ; 
nam 'pater mihi est' 
dicimus : Terentius natura tu illi pater es , consiliis ego . 
multi 
tamen volunt in numero plurali nomen utrumque declinari , ut dicamus 
'hi patres familiae , horum patrum familiarum' . 
papillam exertam nudam . 
sane 'mamilla' est omnis 
eminentia uberis , 'papilla' vero breve illud , unde lac trahitur . 
dominam reginam , ut hi dominam Ditis 
thalamo deducere adorti . 
virginis avdet sic fuerat consternatus , ut etiam vulneratam 
timeret . 
occiso pastore lupus bene pastori reginam comparat 
nam reges ipsi pastores vocantur : Homerus poime/na law=n . 
cavdam pavitantem quae timorem indicat : pro 'ipse pavitans' . 
turbidus modo timidus , supra terribilis , ut Venulo 
adversum se turbidus infert . 
mucro hinc apparet mucronem esse cuiuslibet teli acumen . 
frigida leto alii 'telo' legunt et intellegunt 'vulnere' . 
et quidam labuntur leto non 'leto frigida' , sed 'leto labuntur' . 
alii 
'frigida leto' accipiunt , quia sequitur post 'captum leto posuit caput' . 
non nulli 'frigida lumina' tradunt , scilicet igni caloris extincto , ut e 
contrario ad caelum tendens ardentia lumina . 
partiri curas subaudis 'consueverat' . 
haec ita fatur 
unum abundat : nam supra ait 'adloquitur' . 
potvi absolute , vel pugnare vel vivere : necessaria enim 
eclipsis in defectione , quae ex arte non semel posita est . 
succedat pugnae animus bellatricis ostenditur , quae non 
se dolet lucem , sed bella deserere , in tantum , ut nihil aliud † ; moriens , 
quam de re publica tuenda , et bellum mandaret , et solum putaret 
idoneum Turnum qui in eius vicem succederet . 
non sponte flvens non ut supra portisque ab 
equo regina sub ipsis desiluit , quam tota cohors imitata 
relictis ad terram defluxit equis . 
pavLatim exsolvit se corpore sic in quarto 
teque isto corpore solvo . 
et captum leto posvit caput cum dicit 'caput' ostendit operam 
consecratam , usque dum solvatur caput hominis , id est liberetur ; 
quod facilius potest morte contingere , sicut supra dictum est . 
arma relinquens alii 'arma relinquunt' legunt . 
Probus hypallagen vult 
esse vel contrarium , ut ipsa relinquat . 
alii 'arma relinquunt' cum 
laude dictum accipiunt , id est illa decidebant e manibus Camillae exanimis . 
vitaque cum gemitu fugit indignata sub umbras servat 
hoc ubique , ut iuvenum animas a corporibus dicat cum dolore 
discedere , quod adhuc esse superstites poterant : quod etiam de Turno 
dicturus est . 
clamor Troianorum scilicet , qui exultabant , et quorum 
animi aucti sunt Camilla moriente . 
crudescit crudelior fit caede multorum . 
omnis copia pro 'totus exercitus' , ut et quae sit 
me circum copia , lustro . 
at triviae custos vel ministra , vel observatrix . 
potest et 
pro comite accipi : vel 'custos' mandatorum Triviae , ne inulta Camilla 
moriatur . 
mulcatam affectam : 'mulcari' enim proprie verberibus dicimus . 
conata lacessere teucros propter illud bellum 
inportunum cives cum gente deorum . 
hev autem doloris 
exclamatio est . 
crudele luisti supplicium iuris verbo usus est . 
'luere' 
enim debere dicitur qui pecuniam solvit : quod hic usurpatum est in 
capitis poenam . 
quidam huius loci longam expositionem tradunt : Volscos 
a Volscatibus Hylinis originem ducere , †exclytas autem , inter quos Amazones 
sunt , regionem Illyricam incolere . 
luisse ergo supplicium Camillam 
dicunt , quae adversum Troianos arma tulerit , quibus maiores eius 
auxilium constat tulisse , id est Penthesileam . 
desertae in dumis 'in silvis coluisse' , aut 'in dumis desertae' , 
id est soli et sine nobis. colvisse dianam profvit non deam incusat , 
sed fatorum necessitatem , contra quae nec numinis opitulatur 
auxilium . 
sine nomine sine gloria , sine fama , quod fortiter fecit : 
vel quia dea vindicat . 
aut famam patieris inultae id est nec invindicatae ignominiam 
sustinebis : quod etiam Dido dolet , dicens moriemur 
inultae , sed moriamur ait . 
monte sub alto ut monte sub aerio . 
apud 
maiores nobiles aut sub montibus altis , aut in ipsis montibus sepeliebantur ; 
unde natum est ut super cadavera aut pyramides fierent , 
aut ingentes collocarentur columnae . 
regis dercenni quidam †destercenii , rege Aboriginum , hoc nomen 
fictum putant . 
bustum hoc loco sepulchrum . 
vana tumentem plenum falsae gloriae , quam Graeci kenodoci/an 
dicunt . 
'vana' autem 'tumentem' , ut infanda 
furentem . 
cur inquit diversus abis non quasi audienti dicat , ut 
macte nova virtute , puer . 
'diversus' autem a pugna diversus : 
vel 'diversus' , quod fugit quam occidit . 
digna camillae praemia pro poena : sic in secundo 
persolvant grates dignas et praemia reddant debita , item 
alibi et haec tibi porto dona prius . 
tune etiam telis moriere dianae cum ingenti amaritudine 
dictum est : nam ei etiam genus invidet mortis . 
quod autem 
ait 'tune etiam' ad Niobes numerosam pertinet subolem . 
volucrem sagittam proprie : quia sagittis pennae adglutinantur . 
threissa propter Amazonas . 
et hanc Vergilius non ita finxit , 
ut Tarpeiam et ceteras , sed proprio nomine videtur induxisse : Graeci 
enim tradunt a)mallofo/rous ex Hyperboreis , qui et ipsi sunt Thraces , 
ad Latonam venisse : hanc et Hecaergon Apollinem et Dianam educasse , 
ut etiam ex cognominibus deorum , cum illa Opis et hic Hecaergos appellatur , 
agnoscitur : quod supra plenius dictum est . 
cornuque infensa tetendit 'cornu' accusativus singularis 
est , ac si diceret 'arcumque infensa tetendit' : nam horum dubiorum 
nominum casus ex similibus vel synonymis conprobantur . 
coirent inter se capita Homerica est ista descriptio . 
manibus aequis pro aequaliter , vel aequantibus . 
et licitum 
poetae , nomen pro adverbiis aut participiis ponere . 
teli stridorem Homerus e)/klagcen d' a)/r' o)isto/s . 
avdiit una arruns haesitque in corpore ferrum celeritas 
iaculantis exprimitur : sic Statius cum iam percussum dixisset 
extinctum , ait necdum certi tacet arcus Amyntae . 
multi nolunt 
in medio distingui propter exprimendam celeritatem . 
obliti non nulli Vergilium secundum vetustatem hoc verbo 
usum tradunt , ut 'obliti' a)melh/santes , hoc est neglegentes et contemnentes , 
putent : viderant enim peremptum , sed neglexerunt , ergo scientes 
liquerunt , ut oblitus decorisque sui et oblitus 
fatorum . 
alii 'obliti' ubi reliquerant nescientes : et est sensus 'obliti 
illum'. ignoto camporum in pulvere linquunt bene Arruns , 
qui quasi sacrilegus peremptus est , faciente numinis iracundia est 
relictus , ut nec sepulturam posset mereri . 
levis ala levis armatura scilicet . 
turbati fugiunt rutvli hoc ad Camillae pertinet laudem , 
qua amissa turbati fuerunt Rutuli , et inmutantur fata bellorum . 
acer atinas licet acer , fugit tamen . 
desoLatique manipli deserti signiferi : quod est nimii 
discriminis ; 
namque hoc ubique dux praecipit , ut frequentes circa 
se sint milites , sicut in Sallustio legimus . 
manipli autem dicti sunt 
signiferi , quia sub Romulo pauper adhuc Romanus exercitus hastis 
faeni manipulos inligabant , et hos pro signis gerebant ; 
unde hoc 
nomen remansit . 
letumque ferentis pro 'inferentis' . 
laxos arcus non intentos , sed iam solutos . 
pulvis hic corripuit , alibi produxit versa pulvis 
inscribitur hasta . 
femineum clamorem inpatientem : nam iam dixerat 'matres' , 
per quod muliebrem clamorem poteramus accipere . 
qui cursu portas †potanda elocutio , quia consequatur 'hos' . 
sed intellegendum 'eos qui' . 
inimica pro 'hostilis' . 
miseram mortem quia sequitur 'limine in ipso' . 
moenibus in patriis scilicet ubi se iam tutos esse credebant . 
pars clavdere portas pars eorum qui cursu inrupere portas . 
aperire viam id est dare aditum . 
et bono locutus est 
ambitu ; 
nam cum portis via et aperitur et clauditur . 
oriturque miserrima caedes quoniam defensores moenium 
dum hostes petunt , suos feriebant : sic in secundo , ubi intulit 
armorum facie et Graiarum errore iubarum . 
defendentum ideo 'defendentum' et 'ruentum' , quia ad 
masculinum retulit , et 'hi defendentes' facit , quod et de feminino 
dicimus : si autem de neutro loquamur , 'defendentium' dicamus necesse 
est , quia 'haec defendentia' facit et , ut supra dixi , genetivus 
pluralis a nominativo plurali minor esse non debet . 
quod si 
forte minorem eum aliquando invenerimus , metri necessitate fit , et 
incipit iam pathos esse , non declinatio . 
non nulli ergo in his nominibus 
genetivum corruptum pro integro accipiunt . 
lacrimantum quidam 'lacrimantum' genetivum corruptum pro 
integro accipiunt , quia facit 'lacrimantium' . 
praecipites fossas in quas quid potest praecipitari . 
caeca inrationabilis , quae in clusas portas more arietis 
ruebat , id est bellici machinamenti . 
summo certamine in extremo discrimine , ut supra 
vocat labor ultimus omnes . 
monstrat amor verus qui apparet in adversis . 
videre camillam 
scilicet quae pro aliena patria cecidisse videbatur . 
sane 'ut videre' 
non relatam ex pugna , sed ut exemplum virtutis eius viderunt . 
et quidam 'ut videre' quasi quemadmodum videre ; 
'ut' enim coniunctio 
modo , non adverbium temporis est . 
aut 'ut videre' quemadmodum illam 
dimicare <viderunt ; 
non enim eam> 
viderant quando interiit . 
trepidae licet trepidae , tamen oblitae sexus tela iaculabantur . 
praecipites aut festinae , aut in mortem ruentes . 
primaeque 
mori pro moenibus avdent nimii doloris est , ut 
me primam absumite ferro . 
saevissimus implet nuntius ut etiam supra 
diximus , 'nuntius' est qui nuntiat , 'nuntium' quod nuntiatur , secundum 
quod nunc nec de femina , nec de re quae nuntiatur , procedit 
'nuntius' : unde multi volunt alium nuntium intellegi , Accam vero 
postea venisse . 
sed melius est , ut 'nuntius' de Acca dictum intellegamus . 
novimus enim poni aliqua in subauditione quae ex aperto 
dicere non debemus , ut nec dextrae erranti deus 
afuit , cum necesse sit ut aut Iunonem , aut Allecto intellegamus : 
item Sallustius prima quae forte venientes exciperet , cum de 
insidiis loqueretur , quas numeri tantum pluralis esse plus quam 
manifestum est . 
tumultum perite 'tumultum' ; 
ita enim dicitur bellum , quod 
differri non potest . 
deletas vulscorum acies falsum est , tantum enim fugerant ; 
sed vim exprimit nuntii , cuius mos est plus quam habet 
veritas nuntiare . 
ingrvere impetum facere , ut ingruit Aeneas 
armis . 
ille furens et saeva iovis sic numina poscunt duplici 
ratione eum insidias reliquisse commemorat , dolore nimio et 
numinum voluntate ; 
quod utrumque id egit , ne capi posset Aeneas . 
'saeva' autem 'Iovis numina' per parenthesin dictum est. saeva 
iovis sic numina poscunt Homerus *dio\s d' e)telei/eto boulh/ . 
obsessos colles quos ipse obsederat , ne ad urbem transitum 
haberet Aeneas . 
apertos paulo ante praecedens tempus a Turno relictos , id 
est vacantes insidiis . 
ambo ad muros ut tueretur et repugnaret Turnus , ut obsideret 
Aeneas . 
fumantes pulvere campos veluti fumantes caligine pulveris : 
ita enim nebulam excitat pulvis , ut fumus . 
saevum fortem , ut saevus ubi Aeacidae telo 
iacet Hector , item nec minus interea maternis 
saevus in armis . 
an iratum ? 
ut et saevum ambobus 
Achillem . 
ineant pugnas pro 'inissent' et 'temptassent' . 
gurgite hibero oceano occiduo , id est Hispano . 
Hispaniam 
autem Hiberiam ab Hibero flumine constat esse nominatam . 
tingvat equos quidam 'tinguat' humiliter dictum accipiunt . 
considunt castris hoc est in sua quisque castra digressi . 
ergo aut castra posuerunt : aut ad morem castrorum fecerunt. moenia 
vallant hinc probatur quia et qui tuentur , et qui obsident 
vallare dicuntur . 
SERVII GRAMMATICI 
IN VERGILII AENEIDOS LIBRVM DVODECIMVM 
COMMENTARIVS . 
turnus ut infractos postquam Turnus bello defecisse videt 
Latinos , antea semper infractos : namque ita maior est sensus , quam 
si 'infractos' valde fractos acceperis . 
sva nunc promissa reposci quia dixerat ibo 
animis contra , vel magnum praestet Achillem . 
'nunc' autem 
pro 'tunc' . 
se signari oculis propter illud quod post dicturus est 
in te ora Latini , in te oculos referunt . 
modo autem <'signari']2 
significari est , ut quod esset silentio ambiguum oculis confirmaretur , 
sine dubio eorum a quibus coactus promiserat. vltro aut 'insuper' , 
aut 'antequam aliquis exposcat' . 
et bene ducis dignitatem servavit , 
ut non ideo faceret , quia quidam reposcebant , sed sua sponte accenderetur 
in proelium . 
saucius ille kat' e)coxh/n 'ille leo' , id est princeps ferarum : 
vel certe veteri more ad magnitudinem pertinet , ut ac velut 
ille canum morsu ; 
interdum nobilitatem significat , ut multum 
ille et terris iactatus ; 
aut similem designat : Lucilius velut 
ollim auceps ille facit cum inproviso insidiisque : quamvis 
quidam 'ille' pro se superfluum hoc loco pronomen tradunt . 
'saucius' 
autem 'pectus' saucium pectus habens , ut nudatosque 
umeros oleo perfusa nitescit . 
et bene alia verba interposuit , 
quia 'saucius pectus' et sonabat asperrime , et inperitis poterat soloecismus 
videri . 
et 'saucius pectus' congrue , in quo Turni dolor est . 
gravi vulnere 'gravi' id est forti , ut ferit ense gravem 
Thymbraeus Osirim . 
'venantum' autem 'vulnere' quod venantes 
fecerunt . 
tum demum novissime , id est postquam fuerit vulnere lacessitus : 
haec enim leonum natura est , ut nisi lacessiti irasci nequeant . 
movet autem arma vires suas experitur : nam arma sunt 
uniuscuiusque rei possibilitas , unde est et quaerere conscius 
arma , id est dolos . 
est autem 'movet arma' etiam translatio 
ab hominibus , qui cum hostem petunt , arma movere dicuntur : sic alibi 
de tauro signa movet praecepsque oblitum fertur in hostem . 
gavdetque spe ultionis . 
et dicendo 'gaudet' alacritatem voluit leonis 
exprimere gaudii verbo . 
ceterum nulli ferarum vel pecudum iste sensus 
adponitur . 
excutiens cervice toros cervice excutiens : an quos in cervice 
habet ? latronis insidiatoris , a latendo ; 
sed modo venatoris . 
et 
est Graecum : nam latreu/ein dicunt obsequi et servire mercede , 
unde latrones vocantur conducti milites . 
moris autem erat ut hos 
imperator et circa se haberet et eos primos mitteret ad omne discrimen : 
unde nunc dicit latronis telo fixum leonem , quia etiam 
venatores operas suas locare consuerunt . 
sic etiam dicti qui circa 
vias sunt , quod ut milites sunt cum ferro , aut quod latent ad insidias 
faciendas . 
ergo ex eadem similitudine 'latronem' hic venatorem accipiendum , 
quia et obsidet saltus , et cum ferro est . 
sane 'latronem' venatorem 
quis ante hunc ? Varro tamen dicit , hoc nomen posse habere 
etiam Latinam etymologiam , ut latrones dicti sint quasi laterones , 
quod circa latera regum sunt , quos nunc satellites vocant : una tamen 
est significatio , licet in diversa etymologia . 
Plautus in Pyrgopolinice 
aperte ostendit quid sint latrones , dicens rex me Seleucus 
misit ad conducendos latrones (Mil . 
75) . 
idem in Bacchidibus 
exsecutus est , militem latronem dicens , suam qui auro vitam 
venditat (Bac . 
8) . 
inpavidus frangit telum Lucanus per ferrum 
tanti securus vulneris exit . 
fremit ore crvento fremit , 
licet os habeat suo cruore perfusum . 
sane ipsa comparatio exitum 
ostendit futurum : nam etiam Turnus ruet in mortem , ferocitate conpulsus : 
sic in quarto indicat futurum reginae exitum , dicens 
qualis coniecta cerva sagitta . 
gliscit crescit , et latenter : unde et glires dicti sunt , quos 
pingues efficit somnus . 
veteres 'gliscit' incremento ignis ponebant : 
bene ergo hoc verbo utitur , de quo ait ultro inplacabilis ardet . 
turbidus plenus terroris et perturbationis . 
sane notandum 
'adfatur' atque 'infit' : nam iteratio est , qua frequenter est usus : 
licet non nulli dicant , temperare hoc interpositam coniunctionem . 
et hic habitum futurae orationis ostendit . 
nulla mora in turno plus est 'in Turno' , quam si 'in me' 
dixisset , ut et quisquam numen Iunonis adoret praeterea . 
et bonum principium eius , qui <in> 
suspicionem timiditatis inciderat . 
retractent repetant et revolvant . 
ignavi Aeneadae aut 'Aeneadae' pro 'Aeneas' , aliud per aliud 
significavit : aut 'Aeneadae' non Aeneas ; 
quasi contra omnes pugnaturus . 
congredior hypocrisis est , <ut> 
exprimatur : id est quod flagitatis . 
sic Statius , ubi Polynicen oblique inducit loquentem non 
me ullius domus anxia culpet expectentve truces obliquo 
lumine nati : unde etiam supra ait poeta se signari oculis . 
quidam sane a 'nulla mora in Turno' usque ad 'pepigere recusent' 
iungunt , ne , si distinctio intercesserit , languescat sententiae color . 
concipe foedus id est conceptis exple verbis . 
concepta autem verba dicuntur 
iurandi formula , quam nobis transgredi non licet : nam et sarcinatores 
concipere dicuntur vestimenta , cum e diverso coniungunt et 
adsuunt . 
desertorem asiae ut exulibusne datur ducenda 
Lavinia Teucris ? unde est praemissa illa excusatio et in 
tota secundi oeconomia , et in quarto , ubi dicit me si fata 
meis paterentur ducere vitam auspiciis et sponte mea componere 
curas , urbem Troianam primum dulcesque meorum 
reliquias colerem . 
sane 'aut hac Dardanium dextra sub Tartara 
mittam' ponenda est mora , ut postea inferatur 'desertorem Asiae' ; 
potest 
enim videri non ita instituisse Turnus orationem praedicto 'Dardanium' , 
ut inferret 'desertorem' , sed 'regem' ; 
verum ubi propius 
accessit , intellexisse hunc honorem nomini eius non dandum , itaque commutasse 
et contumeliose 'desertorem' dixisse. sedeant spectentque 
latini ductus est , ut diximus supra : pollicetur enim se 
singulari certamine dimicare velle , cum nolit : nam dicens 'sedeant 
spectentque' latenter eos ignaviae arguit , quod solus , omnibus quiescentibus , 
dimicet : quam rem plenius sequens indicat versus 'et 
solus ferro crimen commune refellam' , id est commune fugae ac 
timoris dedecus solus meis virtutibus conprimam . 
alii 'crimen commune' , 
id est omnium Latinorum . 
et 'crimen' ait quod Troiani in 
Italia consederunt . 
aut habeat victos vitavit propter omen pessimum verbum de 
se , quod de Aenea dixerat 'ille me in Tartara mittat' ; 
sed ait 'victos' . 
cedat lavinia conivnx ut cedat amicitiae Teucrorum , 
id est in praemium victoriae concedat . 
sedato corde quia de Turno ait atque ita turbidus 
infit . 
et qualitatem orationis praedixit . 
o praestans animi et 'praestans virium' , et 'praestans 
viribus' dicimus . 
sane magnae moderationis est haec oratio : nam 
et laudat Turnum quasi virum fortem , et tamen eum a singulari 
certamine dehortatur : dicens enim 'praestans animi' latenter ostendit , 
eum inferiorem esse virtute . 
expendere casus ne ex abrupto de eius virtute desperare 
videatur , casuum varietatem se timere commemorat . 
sunt tibi regna patris davni sunt oppida argute negat 
illi sua regna , dicens ei esse alia , ut haec malit Turnus quae sua virtute 
quaesivit . 
sensus ergo est : si propter regnum dimicare disponis , 
habes paternum ; 
si propter gloriam , multos virtute superasti . 
quod 
autem dicit 'nec non aurumque animusque Latino est' varie exponitur . 
namque alii dicunt : habes regnum paternum , habes oppida ; 
etiam a me habes aurum et promptum animum ad danda omnia 
praeter filiam : ut de se Latinus dixisse videatur de auro , propter illud 
praedivitis urbe Latini . 
alii vero sic intellegunt : si 
propter opes et uxorem dimicaturus es , haec non solus habeo ; 
cuicumque 
enim Latino est et aurum et animus promptus in generum ; 
ut 'Latino' non de se dicat , sed 'cuicumque de Latio' . 
Latio et lavrentibus arvis et in civitate , et in omni 
regno Latinorum . 
nec genus indecores quia iste regis filiam petebat . 
est 
autem elocutio figurata de Graeco , eu)sxh/mones to\ ge/nos. sine me 
haec hoc loco intellegimus , Turnum dolore voluisse in aliqua verba 
prorumpere . 
havd mollia fatu id est vera : nam aspera sunt 
quae cum veritate dicuntur ; 
falsa enim plena solent esse blanditiis . 
animo havri omni intentione percipe . 
nulli veterum sociare procorum generaliter dicit prohibitum 
esse dari Laviniam cuilibet Latino , ut Turnus solacium 
aliquod habere possit doloris . 
divique hominesque propter Faunum et vates . 
victus amore tui hoc est propter te , propter tuum amorem . 
sane inter 'tui causa feci' et 'tua causa feci' haec discretio 
est , ut 'tui causa' tunc dicamus , si aliquid ipsi ad quem loquimur , 
praestiterimus , ut puta 'tui causa te defendi' ; 
'tua' vero 'causa' 
tunc , cum alteri aliquid alterius contemplatione praestamus , ut puta 
'tua causa hominem tuum defendi' . 
cognato sanguine quia 
Venilia , mater Turni , soror est Amatae . 
vincla omnia rupi et religionis et foederis . 
promissam eripvi genero verum est : nam Aeneae per 
legatos promiserat filiam , cui postea intulit bellum . 
licet multi dicant , 
ante eam Turno fuisse promissam : quod falsum est . 
nam 
Latinus numquam eam est Turno pollicitus : nam nec Faunum consuleret , 
si eam Turno ante promisisset : sed tantum eum esse generum 
Amata cupiebat , quod etiam legimus quem regia 
coniunx adiungi generum miro properabat amore . 
qui me casus excusat Turnum , ut non ipsius esse videatur 
quod victus est , sed suum , qui ausus fuerat contra generum bella 
suscipere . 
primus praecipuus , ante omnes . 
bis magna victi pugna semel , cum est occisus Mezentius ; 
iterum , cum interiit Camilla . 
recalent pro 'calent' : 're' enim superflua conpositio est verbi . 
aut 'recalent' iterum calent , quia dixerat 'bis magna victi pugna' : 're' 
enim iterationis obtinet vicem . 
et bene necessarium cum actu refert . 
albent usurpavit verbum 'albeo albes' . 
insania mutat insania enim est illuc reverti , unde vix 
evaseris . 
socios sum adscire paratus bene non adiecit quos , ut levaret 
invidiam . 
tollo finio , removeo , ut tollite cuncta , inquit . 
fors dicta refutet parenthesis , quasi dissimulatio vel remotio , 
plena abominationis . 
natam et conubia nostra petentem iniquissimum enim 
est eum morti opponere , qui tuam adfinitatem exoptat . 
respice res bello varias ne eum ignaviae videatur arguere , 
admonet eum casuum , ut supra atque omnes metuentem 
expendere casus . 
maestum patria ardea longe dividit 'longe maestum' , 
id est valde maestum : nam 'longe dividit' non procedit ; 
non enim 
Ardea a Laurento longo valde dissidet spatio . 
havdquaquam nequaquam , quia supra dixerat ultro inplacabilis . 
aegrescitque medendo inde magis eius aegritudo crescebat , 
unde se ei Latinus remedium sperabat adferre . 
'medendo' 
autem dum ei medetur : nam gerundi modus est a passiva significatione . 
ut primum fari potvit nimius enim dolor et iracundia 
ei intercluserant vocem : sic de Euandro et via vix tandem 
laxata dolori est . 
quam pro me curam geris hanc precor optime pro me 
deponas bis quidem ait 'pro me' , sed diversa adfectione : namque 
hoc dicit : quam pro salute mea sollicitudinem geris , hanc pro mea 
fama et gloria quaeso derelinquas ; 
vir fortis enim gloriosam mortem 
praeponit saluti . 
debile ferrum sic in secundo telumque inbelle 
sine ictu coniecit . 
nostro de vulnere quod nos inferimus : et dubie est locutus . 
longe illi dea mater erit contra illud 'sed matris 
auxilio utitur' . 
nova sorte id est magna : nam novum non est quod fuerat 
ante promissum . 
magnam autem sortem vocavit singulare certamen . 
per si quis amatae tangit honos animum si , quia te 
regina rogat , tuam commovet mentem : sic in septimo siqua 
piis animis manet infelicis Amatae gratia . 
in te omnis domus inclinata recumbit totum digessit ante 
per species , et sic se contulit ad generalitatem . 
et est a ruina translatio . 
manum committere teucris ab omni eum bello , non tantum 
a singulari certamine dehortatur . 
et me turne manent mire agit : nam quia scit virum fortem 
suam mortem facile posse contemnere , deterret eum , dicens se simul 
esse morituram : ut qui periculum non timet , formidet invidiam . 
nec generum Aenean captiva videbo mire et fidem suam et 
studium circa Turnum expressit . 
accepit vocem ordo est : accepit vocem matris Lavinia , 
flagrantes genas lacrimis perfusa , id est lacrimis genas perfusas 
habens : Statius et gemitu maestos imitata parentes . 
ignem subiecit rubor hypallage est pro 'cui ignis animi 
subiecit ruborem' . 
movebatur autem , intellegens se esse tantorum 
causam malorum , sicut supra ipse causa mali tanti , 
oculos deiecta decoros . 
violaverit ostro si quis ebur Homeri comparatio , unde 
et 'violaverit' transtulit : ille enim ait mih/nh| . 
mixta rubent ubi lilia multa Alba rosa aut ubi multa 
alba lilia permixta rubent rosa , id est rosae coniunctione : naturaliter 
enim omnis candor vicinum in se trahit ruborem . 
illum turbat amor invenit occasionem , qua Turnus magis 
moveretur in bellum . 
neque enim turno mora libera mortis duplex hoc loco 
est expositio . 
aut enim ordo est : ne , quaeso , mater , ne me lacrimis , 
id est tanto mortis omine , prosequaris , ad duri Martis certamina 
proficiscentem : neque enim Turno mora libera est non eundi 
post iam promissum singulare certamen . 
aut certe hoc dicit : noli 
me , mater , ad bellum euntem ominosis lacrimis prosequi : 'neque 
enim Turno mora libera mortis' , id est neque enim in potestate 
mea est moram inferre venientibus fatis , ac si diceret : si inminet , 
periturus sum , etiam si minime ad bella proficiscar . 
sciendum tamen 
est , locum hunc unum esse de insolubilibus XIII . 
quae habent 
obscuritatem , licet a multis pro captu resolvantur ingenii . 
cum primum crastina caelo puniceis invecta rotis hoc 
loco aviditas pugnaturi exprimitur . 
sane nunc non dicit oriri diem , 
sed designat tempus , quo vult ut uterque ad certamen singulare 
procedat . 
nostro dirimamus sanguine bellum bene se omnibus 
commendat hoc dicto , siquidem suum sanguinem pro omni bello 
dicit posse sufficere . 
poscit equos gavdetque tuens ante ora frementes 
solent enim ex equorum vel maestitia , vel alacritate eventum futurum 
dimicaturi colligere . 
pilumno quos ipsa decus dedit orithyia ait Horatius 
in arte poetica nec quodcumque velit poscat sibi fabula 
credi . 
unde critici culpant hoc loco Vergilium , dicentes incongruum 
esse figmentum . 
namque Orithyia cum Atheniensis fuerit , 
filia terrigenae , et a Borea in Thraciam rapta sit , quemadmodum 
potuit Pilumno , qui erat in Italia , equos dare ? 
decus dedit 
ad ornamentum , ut quas ipsa decus sibi dia Camilla 
delegit . 
sane hic versus spondiazon est : nam 'thyi' diphthongus 
est Graeca . 
qui candore nives anteirent cursibus avras Homeri 
versus , verbum ad verbum . 
properi avrigae festini , veloces : et erit nominativus 'hic 
properus' . 
aurigas autem pro agasonibus posuit : nam aurigae proprie 
sunt currus regentes . 
alboque orichalco apud maiores orichalcum pretiosius 
metallis omnibus fuit : namque sicut Lucretius dicit , cum 
primum homines silvas incendissent , nullarum adhuc rerum periti , 
terra casu fertilis omnium , ex incendii calore desudavit metalla , 
inter quae orichalcum pretiosius visum est , quod et splendorem 
auri et aeris duritiam possideret . 
namque primum de auro securis 
facta displicuit causa mollitiae ; 
simili ratione et argenti contemptus 
est usus , mox aeris ; 
orichalcum placuit , donec veniretur ad ferrum : 
unde etiam saecula ita dicuntur fuisse divisa . 
orichalcum autem 
fuisse pretiosum etiam Plautus docet , qui ait in Milite Glorioso 
ego istos mores orichalco contra conparem . 
alboque 
orichalco auri scilicet comparatione : nam album non est . 
circumdat loricam umeris non armatur hoc loco Turnus , 
sed explorat utrum arma apte et congrue eius membris inhaereant . 
aptat habendo ad habendum , ut congrue possit inhaerere . 
cornva cristae id est comas , quas Graeci ke/rata nominabant : 
unde et kei/rein dicunt tonderi . 
cornua autem sunt proprie 
cincinni . 
deus ipse parenti fecerat ac si diceret , non per ministros : 
Statius sed plurimus ipsi sudor ibi . 
et notandum quod 
adfectate variaverit , ut Aeneae uno loco arma describeret , Turni 
vero hic hastam , gladium et loricam , in septimo autem scutum 
et galeam . 
stygia unda quasi inmortalem fecerat . 
exim deinde : nam ordinis est adverbium . 
ingenti adnixa 
colvmnae hastae per columnam exprimitur magnitudo , sicut 
in septimo equorum , ut stabant ter centum nitidi in 
praesepibus altis . 
vi virtute . 
actoris avrunci spolium vel quod Actori detraxerat Turnus , 
vel quod Actor cuidam alteri : nam ambigue posuit . 
quassatque 
trementem quassat et tremere facit . 
vociferans haec scilicet quae dicturus est : plerumque enim 
ita clamor ostenditur , ut statim ipsius clamoris verba subdantur : 
sic supra torvumque repente clamat 'io matres' . 
sane nunc ita ad hastam , quasi ad aliquam personam , loquitur et 
ei intellectum et auditum dat , sicut Cicero verba reipublicae . 
sed 
ille ait 'si patriam loqui posset fieri' , Turnus vero quasi ad vere 
sentientem loquitur : nec inmerito ; 
nam eum inducit furentem , ut 
his agitur furiis , totoque ardentis ab ore scintillae 
absistunt , oculis micat acribus ignis . 
vocatus hasta meos 
invocationes et preces : nam appellatio est a verbo , quae semper 
aut in 'io' exit , aut in 'us' ; 
si in 'io' exeant , tertiae sunt formae ; 
si in 'us' , quartae , ut ab eo quod est 'lego' aut 'lectio' aut 'lectus' 
facit . 
sed hoc nos dicimus , quod eu)fwno/teron fuerit : sicut nunc 
ab eo quod est 'voco' 'vocatus' fecit , non 'vocationes' . 
te maximus 
actor subaudimus antea gerere consueverat . 
turni nunc dextra gerit eius scilicet , qui est supra 
maximum quasi Actorem . 
da sternere figura Graeca , ut 
donat habere viro item dat ferre talentum . 
lacerare revulsam ut laceratam revellam . 
laceratam 
autem propter illud et bis sex thoraca petitum perfossumque 
locis . 
vibratos calido ferro crispatos calamistro : nam calamistrum 
est acus maior , quae calefacta et adhibita intorquet capillos . 
unde etiam Cicero calamistratam comam appellat frequenter , 
quae etiam vituperationi est : unde e contra ad laudem est 
positum ab Horatio hunc et incomptis Curium capillis . 
murra autem madentes unguentatos . 
oculis micat acribus ignis ut supra dictum est , 
furoris inmanitate. Homeri est . 
terrificos ciet hinc apparet , mugitus non tantum dolentum 
esse , sed etiam irascentum . 
'ciet' autem modo dat , sicut in 
tertio legimus lacrimasque ciebant : nam proprie 'ciere' est alteri 
aut dolorem aut lacrimas commovere . 
ad pugnam proludit praemeditatur . 
Cicero si mecum 
in hac prolusione nihil fueris , id est praemeditatione certaminis , 
quem te in ipsa pugna cum acerrimo adversario fore 
putemus ? . 
saevus fortis : more suo ; 
vel magnus . 
et ingentem moderationem 
dat Aeneae , quippe quem inducit laborantem , ut possit 
in iram moveri , cum Turnum ita dicat furere , ut nec Latini consiliis , 
nec Amatae precibus possit oboedire . 
acvit martem inritat se ad futura certamina . 
componi foedere bellum finiri , ut ante diem 
clauso componet vesper Olympo : aut 'componi bellum' ad pactionem 
singularis certaminis bellum deduci . 
'foedus' autem , sicut supra 
dictum est , ab hostia , quae foede interimi solet , appellatum 
est . 
'oblato' autem 'gaudens' intellegendum nuntium Aeneae 
venisse de bello . 
tum socios maestique metum solatur ivli intellegimus 
hos spe singularis certaminis pro ducis salute esse turbatos . 
bene 
autem separavit Ascanium a sociis : de illis enim 'socios' dixit , non 
addidit 'metum' , quia proprium erat et filii et pueri timere pro patre . 
fata docens monens quibus condenda urbs sit , propter quod 
futurum , ut vincat. Latino certa referre viros kata\ to\ siwpw/menon 
etiam Latinum ad Aenean legatos misisse intellegimus : 
nam supra Turnus tantum dixerat nuntius haec Idmon 
Phrygio mea dicta tyranno . 
'certa' autem pro 'firma et vera' . 
aut certe hos legatos Idmoni adiunctos potest intellegi . 
pacis dicere leges id est quas paulo post in ipso foedere 
est dicturus Aeneas . 
postera vix summo descriptio temporis , quod Turnus praefinierat . 
cum primum alto quia res perturbatae secuturae sunt , diem 
quoque cum fervore oriri fecit . 
lucemque eLatis naribus efflant Ennianus versus est 
ordine commutato : ille enim ait funduntque elatis naribus lucem . 
et sciendum , nusquam diem sic potenter descripsisse Vergilium : 
sicut in quarto noctem , ubi Dido pervigilans deliberat . 
campum ad certamen totus hic de foederibus locus de 
Homero translatus est , ubi Alexander Paris cum Menelao singulari 
est certamine dimicaturus . 
dimensi rutvlique viri inter se per certa spatia dividentes , 
quae quisque loca purgaret . 
et hoc loco Fauni lucum evertere 
Troiani : unde est paulo post sed stirpem Teucri nullo 
discrimine sacrum sustulerant , puro ut possent concurrere 
campo . 
focos quidquid ignem fovet 'focus' vocatur , sive ara sit , 
sive quid aliud in quo ignis fovetur , sicut in tertio dictum est . 
tamen et hic in publico sacrificio ostendit cum aris etiam focos sacratos ; 
nam ait 'in medioque focos et dis communibus aras' et post 
subtexuit craterasque focosque ferunt : 'crateras' scilicet quibus 
libaverant , 'focos' vero ad quos legitimum sacrificium perfecerant . 
et dis communibus aras di communes sunt , ut alii dicunt , Mars 
Bellona Victoria , quod hi in bello utrique parti possunt favere . 
ut 
autem altioris scientiae hominibus placet , di communes sunt qui 
a)/zwnoi dicuntur , id est qui caeli certas non habent partes , sed 
generaliter a cunctis coluntur : ubique enim eos esse manifestum 
est : ut mater deum , cuius potestas in omnibus zonis est ; 
nam ideo 
et mater deum dicitur , quod cum omnibus eius est communis potestas . 
alii communes deos volunt Solem , Lunam , Plutonem , Martem : 
hi enim apud omnes homines inveniuntur et sunt in omnibus 
terris . 
prior tamen sensus et simplex est et magis aptus negotio . 
aras gramineas Romani enim moris fuerat caespitem arae 
superimponere et ita sacrificare . 
'gramineas' autem ideo , quia et de 
bello res agitur et Marti sacrificatur , cui gramen est consecratum , quod 
secundum Plinium in naturali historia ex humano cruore procreatur . 
gramen autem herbae species est , licet omnis herba gramen vocetur , 
sicut robur omne lignum , cum sit et species . 
fontemque ignemque 
ferebant 'fontem' pro aqua posuit , a toto partem . 
sane ad 
facienda foedera semper aqua et ignis adhibentur ; 
unde econtra quos 
arcere volumus a nostro consortio , eis aqua et igni interdicimus , id 
est rebus , quibus consortia copulantur . 
ad haec autem foedera aqua 
de certis fontibus peti solet . 
veLati lino atqui fetiales et pater patratus , per quos 
bella vel foedera confirmabantur , numquam utebantur vestibus lineis . 
adeo autem a Romano ritu alienum est , ut , cum flaminica esset inventa 
tunicam laneam lino habuisse consutam , constitisset ob eam causam piaculum 
esse commissum. unde dicemus errore factum , ut linea vestis 
contra morem adhiberetur ad foedera , quae firma futura non erant . 
scimus enim hoc ubique servare Vergilium , ut rebus , quibus denegaturus 
est exitum , det etiam infirma principia . 
sic in Thracia civitatem 
condens Aeneas , quam mox fuerat relicturus , contra 
morem Iovi de tauro sacrificavit . 
sic senatum ad privata Latinus 
convocat tecta , quando eius non erunt firma consilia . 
sic 
paulo post in augurio liberatus cycnus in fluvium 
concidit , quia Turnum Rutuli , licet rupto foedere , liberare non poterunt . 
Caper tamen et Hyginus hoc loco dicunt lectionem esse 
corruptam : nam Vergilium ita reliquisse confirmant 'velati limo' . 
limus autem est vestis , qua ab umbilico usque ad pedes prope teguntur 
pudenda poparum . 
haec autem vestis habet in extremo sui 
purpuram limam , id est flexuosam , unde et nomen accepit : nam 
'limum' obliquum dicimus , unde et Terentius limis oculis dicit , id est 
obliquis . 
verbena tempora vincti verbena proprie est herba sacra , 
ros marinus , ut multi volunt , id est libanwti/s †sicutagonis , sumpta de 
loco sacro Capitolii , qua coronabantur fetiales et pater patratus , 
foedera facturi vel bella indicturi . 
abusive tamen iam verbenas 
vocamus omnes frondes sacratas , ut est laurus , oliva vel myrtus : 
Terentius ex ara hinc verbenas sume : nam myrtum fuisse Menander 
testatur , de quo Terentius transtulit . 
quidam sane veris proximi 
herbas verbenas dicunt . 
alii certa ligamenta verbenas volunt vocari . 
legio avsonidum pro 'Ausonidarum' , quod venit ab eo 
quod est 'hic Ausonida' , sicut 'hic auriga' ; 
nam 'Ausonis' generis 
feminini est , unde 'Ausonidum' facit : quod ut diceret , metri est necessitate 
conpulsus . 
pilataque plenis hoc est pilis armata . 
quidam 
hoc loco 'pilata agmina' non a genere hastarum positum adserunt : nam 
paulo post dictum inferunt defigunt tellure hastas : sed 'pilata' 
densa , spissa , ut implere portas potuerint et postea se in loca 
apertiora diffundere . 
alii 'pilatum agmen' dicunt quod in longitudine 
directum est , quale solet esse cum portis procedit . 
vel certe 'pilata' fixa 
et stabilia , vel a pilo , quod figit , vel a pila structili , quae fixa est et 
manet : nam et Graeci res densas et artas pilwta/ dicunt . 
Ennius saturarum 
II . 
contemplor inde loci liquidas pilatasque aetheris 
oras , cum firmas et stabiles significaret et quasi pilis fultas . 
Hostius 
belli Histrici primo percutit atque hastam pilans prae pondere 
frangit 'pilans' id est figens , idem sententia praesto pectore pilata , 
id est fixa , stabilis . 
Asellio historiarum triarium quartum 
signum accedebat , sive pilatim , sive passim iter facere volebat . 
Scaurus de vita sua in agrum hostium veni , pilatim exercitum 
duxi , id est strictim et dense . 
nam ubi proprie de genere hastae 
loquitur , ait pila manu saevosque gerunt in bella dolones . 
Varro rerum humanarum duo genera agminum dicit , quadratum , 
quod inmixtis etiam iumentis incedit , ut ubivis possit 
considere ; 
pilatum alterum , quod sine iumentis incedit , 
sed inter se densum est , quo facilius per iniquiora loca transmittatur . 
rvit cum impetu venit : quod apud Graecos est w(/rmhsen . 
variis quia alius Troicus , alius Tyrrhenus : aut ipse Tyrrhenus varius , 
quia de variis gentibus Tuscorum . 
instructi ferro bona prooeconomia et rei futurae praeparatio : 
ruptis enim foederibus in bella descendent : quia necesse non 
erat armari omnes , solis ducibus pugnantibus . 
asilas Etruscum nomen . 
vulgus inermum senum scilicet ac matrum , sicut ipse 
memoravit : et quidam volunt ideo hic matrum factam mentionem , ut 
etiam Amata inter ceteras ad spectandum venisse videatur , quo possit , 
ducta errore , se perimere . 
nunc Albanus habetur Catonem sequitur , qui Albanum montem 
ab Alba longa putat dictum . 
tunc neque nomen erat hoc ideo ait , quia in Albano res divina 
a iure triumphantibus fieri solebat , scilicet quod Alba patria populi 
Romani habetur , unde omnis origo Romana : propter quod Albanique 
patres : et Iuppiter Latiaris antiquissimus est . 
ergo montis 
huiusce 'gloria' , quod patria populi Romani esse dicatur ; 
'honos' vero 
res divina , quae ibi a Romanis fieri consueverat ; 
'nomen' quis ignorat 
a longa Alba † ; tractaturi ? 
aspectabat amat usurpare antiquitatem : nam potuit 'spectabat' 
dicere . 
diva deam aut hypallage est pro 'dea divam' : nam deos 
aeternos dicimus , divos vero qui ex hominibus fiunt . 
aut bene dixit 
de Iunone divam , respiciens etymologiam : nam in Horatio legimus 
sub divo moreris victima nil miserantis Orci , id est sub aere , 
quem constat esse Iunonem . 
deus autem vel dea generale nomen 
est omnibus : nam quod Graece de/os , latine timor vocatur , inde deus 
dictus est , quod omnis religio sit timoris . 
Varro ad Ciceronem tertio 
ita respondeant cur dicant deos , cum <de> 
omnibus antiqui 
dixerint divos. stagnis quae fluminibusque sonoris praesidet 
Iuturna fons est in Italia saluberrimus iuxta Numicum fluvium , 
cui nomen a iuvando est inditum . 
cum enim naturaliter omnis 
aqua noxia sit extraneorum corporibus , hic omnibus saluberrimus 
fons est . 
de hoc autem fonte Romam ad omnia sacrificia aqua adferri 
consueverat . 
bene ergo Vergilius Turno fingit sororem , quae laborantes 
iuvare consuevit . 
huic fonti propter aquarum inopiam sacrificari 
solet : cui Lutatius Catulus primus templum in campo Martis 
fecit ; 
nam et Iuturnas ferias celebrant qui artificium aqua exercent , 
quem diem festum Iuturnalia dicunt . 
Varro rerum divinarum quarto 
decimo ait Iuturna inter proprios deos nymphasque ponitur . 
et quia 'stagna' dixerat , ideo 'sonora flumina' addidit : est enim stagnorum 
a)nti/qeton . 
nympha decus fluviorum sic supra nymphae , 
Laurentes nymphae , genus amnibus unde est . 
animo 
gratissima nostro Homerus e)mw=| kexarisme/ne qumw=| . 
cunctis praetulerim litotes figura per contrarium ; 
plus 
enim dicit et minus significat . 
namque alias omnes est persecuta , 
huic vero libenter indulsit : et dicit se hanc omnibus praetulisse , 
quasi etiam alias in honore habuerit . 
ergo ideo hoc dicit , ut tollat 
causam , quam potuit Iuturna habere suspectam . 
sane tale est et illud 
Sallustianum mare Ponticum dulcius quam cetera , cum nullum 
dulce sit . 
sane sciendum non inmerito finxisse Vergilium , nymphae , 
id est parti suae , indulsisse Iunonem . 
quaecumque Latinae quae 
sint Latinae , cum quibus Iuppiter concubuerit , incertum est . 
ingratum cubile aut 'ingratum' , de quo paelici nulla gratia ; 
hoc enim convenit personae dicentis : aut quod gratiam eam castae 
non praesentat uxori Iuppiter . 
ergo sibi dicit 'ingratum' , non illis 
quae ascenderunt ; 
nam Iuturna dea facta est , neque propter Iovem 
dictum est , qui inmortalitatis praemium persolvit . 
ergo bene sibi 'ingratum' : 
Iuppiter enim multas vitiasse narratur , cum nihil umquam 
tale de Iunone legerimus. animadvertendum autem versum hunc sine 
caesura esse : nam hephthemimeres quam habere creditur , in synalipham 
cadit , ut 'magnanimi Iovis ingratum ascendere cubile' . 
Terentianus 
de hoc rarum concedam , fieri non posse 
negabo . 
caeli in parte in parte divinitatis : nam locum numinum 
pro honore posuit . 
qua visa est fortuna pati quatenus , in quantum permisit : 
et sic ait 'qua visa est' , ut supra coeant in foedera 
dextrae , qua datur . 
sane latenter ostendit , favorem numinum 
sine concessione fatorum non posse procedere . 
et quidam putant 
Vergilium 'quoad visa est Fortuna' reliquisse , ut sit 'quoad visa est' 
usque quo . 
cedere res Latio feliciter cuncta procedere . 
video concurrere pro 'concursurum esse' : licet , quasi 
dea , bene praesenti usa sit tempore , quae etiam futura cernebat . 
non pugnam aspicere hanc oculis quoniam numina , 
quotiens morituros viderint eos quibus favent , ab his secedunt : sic 
Statius Apollinem inducit Amphiaraum deserentem , ubi eum vicinum 
morti esse cognovit . 
praesentius efficacius , vehementius : nam decet germanam 
inlicita etiam pro fratris salute temptare . 
forsan miseros meliora sequentur ne forte possit fatorum 
ordo mutari . 
cum lacrimas oculis ivturna profudit totum iungendum 'cum 
lacrimas oculis Iuturna profudit terque quaterque manu pectus percussit' , 
ne videatur diverso tempore et lacrimare et pectus percutere , cum utrumque 
simul fiat. terque quaterque m. p. p. h. quia solam doloris 
audiverat causam , nihil , quemadmodum fratri posset mederi : nam 
paulo post audiet 'aut tu bella cie conceptumque excute foedus' . 
honestum aut divinum , aut quod Iovi placere potuerit . 
non lacrimis hoc tempus ait non flendi , sed subveniendi 
tempus est : Statius in matrum consolatione accenso flebitis igne . 
'non lacrimis' autem aut deest 'agendum' , vel quid tale . 
figuratum est 
pro 'lacrimarum' . 
et fratrem si quis modus non dicit : aut eripe , aut bella cie ; 
sed eripe fratrem , aut bello concitato , aut rupto foedere . 
conceptumque excute foedus placitum , animo praedestinatum , 
ut fiat . 
auctor ego avdendi nomina in 'tor' exeuntia feminina 
ex se faciunt , quae 'trix' terminantur , si tamen a verbo veniant , ut 
ab eo quod est 'lego' et 'lector' et 'lectrix' facit , 'doceo' 'doctor' 
et 'doctrix' . 
si autem a verbo non venerint , communia sunt : nam 
similiter et masculina et feminina in 'tor' exeunt , ut 'hic' et 'haec 
senator' , 'hic' et 'haec balneator' : licet Petronius usurpaverit balneatricem 
dicens . 
tale est et 'hic' et 'haec auctor' , sed tunc cum 
ab auctoritate descendit , ut hoc loco : cum autem venit ab eo quod 
est 'augeo' , et 'auctor' et 'auctrix' facit , ut si dicas 'auctor divitiarum' 
vel 'auctrix patrimonii' . 
reliquit incertam quia , licet dederit ei consilium , dicendo 
'forsan' eam reliquit incertam . 
interea reges longum hyperbaton , id est pendens sensus 
qui postea redditur : nam ordo est 'interea reges procedunt castris' , 
cetera enim per parenthesin dicta sunt : nec est eclipsis , [id est conceptio] , 
cum sermo in omnibus congruat . 
ingenti mole pompa , 
ambitu : nam modo hoc significat . 
circum absolute 'ex omni parte' , ut si dicas 'tempora radiis 
cingitur' . 
solis avi specimen ut etiam in septimo diximus , 
Latinus secundum Hesiodum in a)spidopoii/a| Ulixis et Circae filius 
fuit , quam multi etiam Maricam dicunt : secundum quem nunc dicit 
'Solis avi specimen' , nam Circe Solis est filia . 
sane sciendum Vergilium 
in varietate historiae sua etiam dicta variare . 
sed de Ulixe , 
ut etiam supra diximus , temporum nos ratio credere non 
sinit . 
bigis it turnus quotiens utimur nominibus tantum pluralis 
numeri et unum volumus significare , ita dicimus 'unas bigas , 
unas quadrigas , unas scalas' : Sallustius hi postquam in una 
moenia convenere . 
bina pro duobus . 
Romanae stirpis origo hoc ad laudem Augusti respicit . 
sidereo flagrans clipeo Latino tantum imaginem Solis dedit , 
Aenean autem cum sidereo clipeo ipsi quodammodo conparat Soli . 
magnae spes altera Romae ideo , quia Aeneas una. male 
autem quidam 'magna' legunt . 
sane Ascanii habitum omisit , quia 
puer est . 
puraque in veste sacerdos inpolluta et pura dicitur 
vestis , qua festis diebus uti consueverant sacra celebraturi : ut neque 
funesta sit , neque fulgurata , neque maculam habeat ex homine mortuo . 
est autem linea et purpurea . 
purpura maris vicem ad piandum praebet , 
linum vero fluminis , quia , cum vere primo in oriente flumen inundasset , 
sponte sua linum natum Plinius Secundus dicit . 
ideo magistratus 
et sacrificaturi togam praetextam habent et manus ablutas 
detergere lineis mantelibus curant . 
quod ipse de Aristaeo ait Oceano 
libemus et manibus liquidos dant ordine fontes germanae 
tonsisque ferunt mantelia villis , ecce mentionem de lino : rursum 
de purpura purpureo velare comas adopertus amictu , 
item velati lino . 
ergo 'pura' lintea vel purpurea bene potest 
intellegi . 
saetigeri fetum svis more Romano , ut et 
caesa iungebant foedera porca : nam Homerus aliud genus 
sacrificii commemoravit . 
non nulli autem porcum , non porcam in 
foederibus adserunt solere mactari , sed poetam periphrasi usum propter 
nominis humilitatem ; 
'intonsam' vero 'bidentem' dixisse , quam pontifices 
altilaneam vocant . 
sane non praeter rationem est quod ait 'fetum 
suis' , item 'intonsamque bidentem' , id est brevem adhuc : nam in 
rebus , quas volebant finiri celerius , senilibus et iam decrescentibus 
animalibus sacrificabant , in rebus vero , quas augeri et confirmari 
volebant , de minoribus et adhuc crescentibus inmolabant . 
sane ovem 
Graeco more foederi adhibuit . 
adtulit admovitque pecus primo adtulit , inde admovit pecus , 
id est hostias . 
illi ad surgentem non utique nunc solem surgentem dixit : 
iamdudum enim dies erat : sed disciplinam caerimoniarum secutus est , 
ut orientem spectare diceret eum qui esset precaturus . 
dant fruges manibus salsas far et sal : quibus rebus 
et cultri aspergebantur et victimae . 
erant autem istae probationes , 
utrum aptum esset animal sacrificio . 
obliquum etiam cultrum a 
fronte usque ad caudam ante inmolationem ducere consueverant : 
nam hoc est quod dicit 'et tempora ferro summa notant pecudum' . 
paterisque altaria libant Probus 'altaria' id est 'in altaria' 
dicit , et 'pateris' pro 'ex pateris' . 
aut vinum 'altaria' intellegamus : ea 
enim quae in altaria funduntur 'altaria' dici voluit . 
alii 'altaria' 
species ararum tradunt . 
tum pius Aeneas stricto sic ense precatur hic prior precatur , 
quia hic mavult fieri foedus . 
'stricto' autem 'ense' iuxta quendam iuris 
iurandi morem ait . 
esto nunc sol testis bene eum primum invocat deum , 
quem orientem intuens vidit : nam ait illi ad surgentem 
conversi lumina solem . 
'esto' autem multi volunt tertiam esse 
personam , id est 'sit mihi Sol testis' , quia sequitur 'et haec Terra' , 
ut elocutionem per nominativum factam intellegamus . 
sed hoc non 
procedit , quia sequentia vocativum habent , ut 'et tu Saturnia Iuno' 
item 'tuque inclite Mavors' : unde per vocativum eum omnia dixisse 
accipiamus , in hoc vero tantum ad nominativum fecisse transitum 
'et haec mihi Terra precanti' : licet etiam hic possit esse vocativus ; 
nam deiktikw=s est dictum 'haec Terra esto mihi testis' , ac si diceret 
'o Italica terra , testis mihi esto' . 
sane iuxta Homericum foedus hic 
inducit fieri : nam ut ibi Priamus , ita hic Latinus ; 
ut hic Aeneas , ita 
ibi Agamemnon . 
et priores precantur qui servaturi sunt foedus , quod 
ruperunt qui posteriores iuraturi erant , ibi per Pandarum Troiani , hic 
per Tolumnium Latini . 
et hoc per speciem augurii , quae precatio maxima 
appellatur , dicit . 
precatio autem maxima est , cum plures deos , quam 
in ceteris partibus auguriorum , precantur , eventusque rei bonae poscitur , 
ut in melius iuvent , quod his versibus ostenditur 'esto nunc Sol testis 
et haec mihi Terra precanti' . 
ceterum , quod in precatione dici solet , ut 
melius iuvent , melius fortunent , subiecit his versibus si nostrum 
adnuerit nobis victoria Martem . 
quam propter 'ter' habet accentum , quia est postposita 
praepositio : id est propter quam tantos . 
iam melior iam diva precor ac si diceret , non Saturnia , 
id est iam minime nocens , sed Troianis propitia : aut 'melior' non 
optantis , sed adfirmantis accipiamus : potuit enim intellegere minus se 
inpugnari a Iunone qui vicerat bis . 
torques sustines , regis . 
torques hoc loco 'regis , frenas' ; 
alibi †protenus ut tegimen torquens inmani leonis ; 
alibi sustines , ut axem umero torquet . 
inclyte mavors 
bene induxit Martem poeta , quem scit Romanae stirpis auctorem . 
fontesque fluviosque voco congruenter , cum a Tiberino flumine 
sit admonitus , quae agere deberet. quaeque aetheris alti 
religio post specialia intulit generalitatem . 
sane religio dicta , quod 
ea homines religantur ad cultum divinum . 
ponto id est in ponto . 
et quidam hoc loco a filio Veneris 
iure iurando velut matris volunt inditam mentionem . 
cesserit avsonio si fors victoria turno si forte : et 
bene dubitat de hoc . 
contra cum ad suum venerit nomen , dicet 
ut potius reor et potius di numine firment . 
sane ratione 
non caret quod primo de victoria Turni loquitur , post descendit 
ad suam : scit enim in auguriis prima posterioribus cedere . 
rebelles homo 'rebellis' dicitur , res ipsa 'rebellio' , non 
'rebellatio' : sic Suetonius . 
adnverit nobis victoria martem hypallage pro 'sin 
noster Mars adnuerit nobis victoriam' : nam Martem Victoria comitatur . 
invictae quasi invictae . 
et bene sibi conciliat populum : 
nam sine dubio una cum rege vincetur . 
sacra deosque dabo captat gratiam populi. magna enim 
fuit apud maiores sacrorum cura , sicut diximus supra : 
unde nunc Aeneas id agit ne pereant . 
et re vera constat , sacra 
Phrygia , nunc Latinis tradita , coluisse Romanos . 
Latinus habeto 
aut antiquus vocativus est : aut 'habeto' tertia persona sit . 
sane sciendum quia crebra soceri commemoratione sibi favorem 
Latini conciliat ; 
item dicendo 'mihi moenia Teucri constituent' popularem 
gratiam captat , quia supra dixerat Drances saxaque 
subvectare umeris Troiana iuvabit . 
terram mare sidera ivro et ornatior elocutio et crebra 
apud maiores , quam si velis addere praepositionem , ut dicas 'iuro 
per maria , per terras' . 
'eadem' autem bene dixit : nam pro mari 
ille fontes et fluvios posuit , pro sideribus solem . 
latonaeque genus duplex ac si diceret , utrumque 
sexum prolis Latonae vel subolis . 
et bene in foederibus duplicia 
invocat numina , quia in unum duo coituri sunt populi . 
ianum 
quoque rite invocat , quia ipse faciendis foederibus praeest : namque 
postquam Romulus et Titus Tatius in foedera convenerunt , Iano 
simulacrum duplicis frontis effectum est , quasi ad imaginem duorum 
populorum . 
legimus tamen Ianum etiam quadrifrontem fuisse : 
unde Martialis ait et lingua pariter locutus omni : 
nam 'omnis' de duobus non dicimus . 
vim duritiem , inexorabilitatem . 
sacraria ditis sacrarium 
proprie est locus in templo , in quo sacra reponuntur , sicut 
donarium est , ubi ponuntur oblata , sicut lectisternia dicuntur , ubi 
homines in templo sedere consueverunt . 
qui foedera fulmine sancit confirmat , sancta esse facit , 
quia cum fiunt foedera , si coruscatio fuerit , confirmantur : vel certe , 
quia apud maiores arae non incendebantur , sed ignem divinum precibus 
eliciebant , qui incendebat altaria . 
'sancire' autem proprie est 
sanctum aliquid , id est consecratum , facere fuso sanguine hostiae : 
et dictum 'sanctum' , quasi sanguine consecratum . 
si tellurem effundat in undas hypallage pro 'si undas 
effundat in terras' . 
diluvio miscens id est aquae superfusione universa perturbans . 
ut sceptrum hoc Homeri locus , verbum ad verbum . 
dextra sceptrum nam forte gerebat per parenthesin dictum est . 
ut autem sceptrum adhibeatur ad foedera , haec ratio est , quia maiores 
semper simulacrum Iovis adhibebant : quod cum taediosum 
esset , praecipue quando fiebant foedera cum longe positis gentibus , 
inventum est , ut sceptrum tenentes quasi imaginem simulacri redderent 
Iovis ; 
sceptrum enim ipsius est proprium . 
unde nunc tenet 
sceptrum Latinus , non quasi rex , sed quasi pater patratus . 
imo de stirpe ideo genere masculino usus est , quia de 
arboribus loquitur : nam de hominibus genere feminino dicimus , ut 
heu stirpem invisam ; 
dixit tamen , sed usurpative , 
Horatius etiam de arboribus , ut stirpesque raptas et pecus 
et domos . 
matre caret vel terra , ut antiquam exquirite 
matrem : vel arbore , ut parva sub ingenti matris se 
subicit umbra . 
aere decoro id est orichalco . 
dedit gestare ut dat ferre . 
talibus inter se firmabant foedera dictis Latinus 
et Aeneas . 
Turnum autem non inducit iurantem , quia dux est , qui 
praesente rege non habet potestatem . 
et imitatus est Homerum , qui 
post ius iurandum Menelai Alexandrum quasi fervidum et adulescentem 
inducit exclusum et Priamum adhibitum ad foederis confirmationem . 
rite sacratas rite exploratas sollemnitate , quam diximus 
supra . 
videri et misceri infiniti sunt pro indicativis . 
propius diligentius , ut et propius res aspice 
nostras . 
non viribus aequis eos congressuros subaudis . 
incessu tacito pro 'ipse tacitus' : hypallage est . 
cui genus a proavis ingens cuius auctoritatem commendabat 
et origo maiorum et paterna virtus et propria fortitudo . 
pro cunctis talibus qualis etiam Turnus est : et adtendit 
sensum superiorem , ubi ait Turnus oblique et solus ferro 
crimen commune refellam . 
an viribus aequi non sumus bene addidit 'viribus' : nam 
legimus in Sallustio memorare possum , quibus in locis populus 
Romanus ingentes hostium copias parva manu fuderit , 
Vergilius exigui numero , sed bello vivida virtus . 
en omnes ne occurreret : sed est in castris alter exercitus . 
fatalisque manus Troianorum , qui fataliter ad Italiam 
venerant , ut sit iteratio . 
'Etruria' autem 'infensa' pro 'Etrusci' , 
qui etiam Turno inimici sunt causa Mezentii . 
devovet aris quia ait supra et aram suppliciter 
venerans , item supra vobis animam hanc soceroque 
Latino devovi : nam ipsa iterat verba . 
vivusque per ora feretur tamquam de vivo omnes 
loquentur . 
lenti otiosi , ut nos patriam fugimus , tu , Tityre , 
lentus in umbra . 
foedusque precantur infectum rogant , ut pro non 
facto sit , ne piaculum videantur admittere . 
et alto dat signum caelo ut religio alia religione solvatur . 
praesentius efficacius . 
monstroque fefellit bene 'fefellit' : namque hoc augurium 
nec oblativum est nec inpetrativum , sed inmissum factione 
Iuturnae , quod carere fide indicat sedes negata : nam ubicumque firmum 
introducit augurium , dat ei firmissimam sedem , ut 
ipsa sub ora viri caelo venere volantes et viridi sedere 
solo , item ante sinistra cava monuisset ab ilice cornix . 
in 
hoc autem augurio liberatum cycnum cecidisse in aquam dicit , 
quam instabilem esse et infirmam manifestum est . 
litoreas agitabat aves palustres : nam litus dicitur 
omnis terra aquis vicina , ut viridique in litore conspicitur 
sus . 
excellentem magnum , sicut in exercitu magnus est Turnus . 
convertunt clamore fugam redeunt cum clamore , sicut 
exercitus solet . 
avgurium salutant venerantur . 
et proprie : nam salutari 
dicimus deos : Terentius at ego hinc deos domum salutatum 
pergam . 
expediuntque manus dimicare se velle significant : haec 
enim est consensio militaris : Lucanus elatasque alte , 
quaecumque ad bella vocaret , promisere manus . 
quod saepe petivi quasi inpetrativum hoc augurium vult 
videri . 
accipio agnoscoque deos modo quasi de oblativo loquitur : 
nam in oblativis auguriis in potestate videntis est , utrum id 
ad se pertinere velit , an refutet et abominetur . 
ergo nunc dicit se 
augurium libenter amplecti et agnoscere circa se favorem deorum . 
quos inprobus advena interpretatur augurium : et confirmat 
id ad praesens negotium pertinere . 
litora vestra bona iteratio : nam supra ait litoreas 
agitabat aves . 
vi populat antique : nam veteres et 'populo' et 'populor' 
dicebant , nunc tantum 'populor' dicimus ; 
illud penitus de usu recessit . 
penitusque profundo vela dabit ut supra de aquila 
penitusque in nubila fugit . 
densete catervas sicuti cycni hostemque per 
auras facta nube premunt . 
et adversos telum contorsit in hostes hoc loco ab 
Homeri oeconomia recessit : ille enim inducit Minervam persuadentem 
Pandaro , ut iacto in Menelaum telo dissipet foedera ; 
hic vero 
dicit ipsum augurem telum sponte torsisse et occidisse unum de 
novem fratribus . 
quod pertinet ad oeconomiam : necesse enim erat , 
ut fratres , dolore ex unius morte commoti , bellum moverent . 
si enim 
vilis aliquis interiret , poterat eius mors ob foederis religionem forte 
contemni . 
sonitum dat id est facit . 
certa inevitabilis : unde 
'incerta' est infirma et vitabilis . 
simul hoc simul antique , ut ille simul fugiens 
Rutulos simul increpat omnes et simul Aenean in 
regia ducit tecta , simul divum templis indicit honorem . 
hasta volans minus est 'namque' . 
sane reliquit hastam 
poeta , dum vult simul multa describere , et rem inperfectam omisit ; 
deinde rediit ad descriptionem , ut supra in augurii narratione . 
horum unum ordo est : transadigit costas . 
et figurate dixit 
pro 'unius' . 
teritur qua sutilis alvo balteus rem physicam 
dixit : omnia enim quibus utimur , non nos terunt , sed ea nos terimus , 
ut anulum , vestem , balteum . 
'ad medium' autem absolute , id 
est ubi alvo teritur balteus . 
egregium forma ivvenem bene hic 'egregium' , quippe qui esset 
de fratrum grege . 
at fratres pro 'at fratrum pars'. animosa phalanx 
quasi phalanx , id est legio . 
et bene a numero , a germanitate , a nobilitate , 
a forma , ab aetate , ab vulneris genere , ab ipsius laude , a genere 
mortis incitatio nata . 
caeci salutis inprovidi . 
et bene iam non pars , sed universi . 
inundant more undae fluunt . 
agyllinique pro Etruscis : hi enim contra Mezentium auctores 
coniurationis fuerunt . 
pictis arcades armis bene 'pictis' , ut in undecimo 
et versis Arcades armis , ut ornatus picturae lateret 
in luctu . 
sic omnes amor unus habet 'sic' id est dum paulatim 
suis invicem subveniunt , omnes in bellum coacti sunt . 
sic Sallustius . 
diripvere aras deiecerunt , dissipaverunt . 
sane cum praesens 
tempus belli loquitur , bene praeteritum intulit 'diripuere' . 
et more 
suo interiecit aliud : nam ordo erat 'diripuere aras craterasque focosque 
ferunt' . 
ferreus imber permansit in translatione , quia dixerat 
'tempestas telorum' . 
ferunt auferunt : nam aphaeresis est , ut 'temnere' pro 
'contemnere' : alibi omnia fert aetas . 
pulsatos divos id est violatos , laesos fractis foederibus . 
infrenant alii currus id est equos , qui sub curribus 
sunt : sic alibi fertur equis auriga neque audit currus habenas . 
subiciunt in equos super equos iaciunt ; 
sed proprie non 
est locutus , magisque contrarie : nam 'subicere' est subter aliquid 
iacere . 
regisque insigne gerentem id est diadema habentem . 
et decenter regem cum insignibus suis dixit . 
avidus confundere foedus legitur et 'avidum' ; 
sed 
melius 'avidus' , quia Messapus Turno favebat , qui erat inpar ad 
singulare certamen : nam et postea ait et miser oppositis a 
tergo involvitur aris . 
sic enim facilius foedus dissiparet , si arae 
humano cruore polluerentur : nam et Messapi voluntas ita expressa est , 
qui ait haec melior magnis data victima divis . 
'confundere 
foedus' autem pro ut confunderet . 
proterret mire dictum . 
hasta cum hasta . 
teloque orantem multa trabali Ennius teloque trabali . 
altus equo equi magnitudinem latenter ostendit . 
hoc habet id est letali percussus est vulnere . 
apud antiquos 
enim id erat 'hoc habet' , quod nunc 'peractum est' : sic Terentius 
certe captus est , habet . 
sane sarcasmos est , carnificina quasi , 
de loci qualitate inventus : nam quia super aras cecidit , ait 'haec 
melior magnis data victima divis' . 
obvius bene obvius corripuit . 
ambustum torrem quidam 
'ambustum' proprie circumustum accipiunt ; 
sed poetae indifferenter pro 
conbusto utuntur. torrem autem erit nominativus 'hic torris' , et 
ita nunc dicimus : nam illud Ennii et Pacuvii penitus de usu recessit , 
ut 'hic torrus , huius torri' dicamus . 
ferenti pro 'inferenti' . 
reluxit bene ad brevitatem ignis retulit , qui tantum fulgorem 
brevi ediderat . 
nidorem modo putorem . 
super quidam pro 'praeterea' , 
alii pro 'supra' , ut ense sequens nudo super inminet . 
turbati hostis quia plus trepidationis in illa flamma fuit , 
quam periculi . 
sic rigido quidam 'sic' pro 'aeque' accipiunt , alii simpliciter , 
ut eum inpresso genu terrae adplicuerat , ut est illud despiciens 
mare velivolum terrasque iacentes sic vertice caeli . 
'rigido' autem quidam 'duro et acuto' volunt , non 'recto' , ut et curvae 
rigidum falces formantur in ensem . 
primaque acie hic 'que' coniunctio abundat . 
rventem non 
cadentem , sed magno impetu se inferentem . 
ferreus somnus Homerus xa/lkeos u(/pnos . 
nudato capite scilicet deposita galea , ut possit agnosci . 
sane quaeritur , quemadmodum 'nudato' dixerit , cum supra eum nusquam 
tecto induxerit capite : nam 'nudatum' est quicquid fuit ante 
coopertum , 'nudum' vero dicitur quod tectum ante non fuerat . 
ergo 
aut 'nudato' pro 'nudo' accipiamus , ut sit pro nomine participium : 
aut dicamus tectum eum habuisse caput , cum descendit ad campum : 
nam legimus sidereo flagrans clipeo et caelestibus armis . 
svos clamore vocabat utrumque exercitum iam suum 
vocabat , ut talis fuerit eius clamor 'cur in vos invicem ruitis mei' ? 
autem et adverbium potest esse et nomen . 
repens aut subito , ut sit adverbium , id est repente , ut 
sole recens orto : aut 'repens discordia' pro repentina . 
me sinite subaudiendum 'concurrere' : et est zeugma. faxo 
id est faciam , confirmabo : et est archaismos . 
alis adlapsa sagitta est utrum 'alis stridens' , an 'alis adlapsa' ? 
incertum qua pulsa manu hoc loco adhuc quidem quasi 
dubitat ; 
tamen intellegimus a Iuturna inmissum quendam , qui vulneraret 
Aenean : quod autem paulo post Iuno dictura est de Iuturna 
quod movit , non ut tela tamen , non ut contenderet arcum , 
minime est mirandum : nam scimus unicuique inputari quod 
alter in eius fecerit gratiam , sicut est et potes in totidem 
classes convertere nymphas . 
Aenean autem ab homine 
vulneratum indicat Iuppiter , paulo post dicens mortalin decuit 
violari vulnere divum . 
turbine quod inprovisa , alii quod 
vehementer venerit , accipiunt . 
pressa est insignis 'pressa' pro 'suppressa' . 
et non 'insignis 
gloria' , sed 'insignis facti' , ut genetivus casus magis sit . 
Aeneae vulnere hic proprie : est enim huic contrarium 
et nostro sequitur de vulnere sanguis . 
iactavit autem aut 
adeo fortis Aeneas et metuendus ; 
aut adeo impium nefas visum est . 
molitur regit . 
et est acyrologia : nam proprie 'molitur' 
est parat . 
alii 'molitur' movet intellegunt , vel arripit , vel aptat . 
hebri fluvii Thraciae , iuxta Cypsela oppidum . 
sanguineus mavors gaudens sanguine , ai(moxarh/s . 
increpat 
sonat , alibi arguit , ut increpat ultro cunctantes 
socios . 
ante notos zephyrumque volant id est ventos praevertuntur . 
vltima hoc est tota : si enim gemit ultima , omnis sine dubio . 
thraca autem id est Thracia : Cicero in de republica 
coloniarum vero quae est deducta a Graecis in Asiam , Thracam , 
Italiam , et non dixit 'Thraciam' . 
iraeque insidiaeque dei <comitatus> 
figurata elocutio , vario 
significatu idem ostendens . 
et non tam virtute , sed insidiis †comitatus . 
alacer quidam 'alacer' gestiens et rei novitate turbatus volunt , 
'alacris' vero laetus . 
quatit exagitat. miserabile caesis h. i. miserabiliter : 
nomen pro adverbio , ut sanguinei lugubre rubent . 
mixtaque crvor hypallage est pro 'mixto cruore' . 
sthenelumque dedit thamyrumque plura o(moiote/leuta . 
ambo antiquo more 'ambo' : Terentius ambo oportune vos 
volo , sicut superius dictum est , cum hodie 'ambos' dicamus . 
ipse nutrierat solent enim plerumque filios suos aliis 
dare nutriendos parentes . 
dicendo autem 'ipse' ignotae personae hoc 
pronomine addit dignitatem . 
lycia autem pro 'in Lycia' , ut non Lybiae , non 
ante Tyro despectus Iarbas . 
paribusque ornaverat armis scilicet 
ut aequaliter dimicarent , aequaliter currerent . 
antiqui pro 'nobilis et magni' , ut urbs antiqua 
fuit : aut proprie 'antiqui' , si referamus ad tempora scribentis . 
dolonis 
cum Troiani exploratorem , quem ad castra Graecorum mitterent , 
quaererent , hic Dolon exploratum se ire obtulit , si sibi equi Achillis 
pro praemio darentur . 
qui cum isset , obvios habuit Diomeden et Vlixen , 
similiter exploratores missos ad castra Troiana , captusque ab eis tormentis 
coactus est confiteri consilia Troianorum , Rhesi etiam adventum , 
qui in auxilium Troianorum equos fatales adduxerat . 
quem Diomedes 
et Vlixes vinctum ad arborem relinquentes profecti ad castra Troiana , 
occiso Rheso abductisque equis , redeuntes occiderunt . 
huius filium nunc 
inter Troianos a Turno dicit occisum . 
avsus pelidae pretium sibi poscere currus difficilis 
hypallage : nam hoc vult dicere : qui ut Achillis equos posset accipere , 
ire ausus est ad castra Graecorum . 
ordo enim non procedit : 
qui ut iret , ausus est petere . 
'currus' vero pro 'curruum' ac per hoc 
'equorum' dixit . 
pro talibus avsis quaeritur , quis ante hunc 'ausis' dixerit . 
adfecit pretio modo poenam significat : nam pretium 
tw=n me/swn est : Terentius ergo pretium ob stultitiam fero . 
nec equis adspirat achillis 'adspirat' apud maiores accedit significat : 
Cicero numquam adspiravit ad curiam . 
sed hic figurate 
dixit 'adspirat equis' pro 'ad equos' , id est occisus est nec ad equos 
Achillis accessit . 
melius tamen est ut de Diomede intellegamus , 
ut sit sensus : Diomedes occidit Dolonem , qui equos Achillis ausus 
est petere , quos nec ille qui eum vicit , poposcit . 
sane 'adspirat' 
est tractum ab his , qui insequentes spiritu suo proximos adflant . 
longum per inane hoc est per longum spatium . 
secvtus 
iacvlo pro 'insecutus' : vel certe , e longinquo eum ante iaculo vulneravit . 
elapsoque pro 'lapso' . 
dextrae mucronem extorquet quasi prooeconomia est 
ut non eum suo interimat gladio , ne agnoscat quod Metisci est , et 
iam nunc suum requirat : quo facto perire poterat sequens fracti 
gladii oeconomia . 
tingvit ivgulo hic non significat 'inficit' , ut tingue novo 
mecum direptis crura cothurnis , sed 'demersit in iugulum' , ut 
ibi et Stygia candentem tinxerat unda 'inbuerat , durarat' 
significat . 
en agros subauditur , quos victore Aenea te accipere posse 
credebas , corpore tuo 'metire' ; 
metiuntur autem agros qui colonis adsignant : 
inde enim sarcasmos factus est . 
nam consuetudo erat ut 
victores imperatores agros militibus suis darent , ut in historiis legimus , 
item in Lucano an melius fient piratae , magne , 
coloni . 
et hoc est , quod supra ait hostibus insultans . 
sternacis equi ferocis , qui facile sternit sedentem . 
quidam 
pro 'pavidi' accipiunt : 'consternati' enim 'equi' dicuntur . 
edoni boreae 'Edoni' Thracii . 
nam Edon mons est 
Thraciae . 
sane sciendum hoc loco errasse Donatum , qui dicit 'Edonii' 
legendum , ut 'do' brevis sit , secundum Lucanum , qui dicit 
Edonis Ogygio decurrit plena Lyaeo : namque certum est 
systolen fecisse Lucanum : unde 'Edoni' legendum est , ut sit 'hic 
Edonus , huius Edoni' . 
Statius et Vergilium et artem secutus ait 
tristius Edonas hiemes Hebrumque nivalem , non 'Edonias' . 
aegaeo mari scilicet , sicut sequentia indicant 'sequiturque 
ad litora fluctus' : nam male ait Donatus montem esse , unde flat 
Boreas , cum certum sit eum de Hyperboreis montibus flare . 
quidam 
'fluctus' melius numero singulari accipiendum putant . 
qua venti incubvere pro 'qua ventus' : Boream enim solum 
dixit . 
fugam dant pro 'fugiunt' , ut alibi defensum dabit . 
quatit volantem ut oblimat inermes . 
instantem phegeus aut sibi , aut omnibus . 
ad currum pro 'currui se obiecit' . 
citatorum aphaeresis 
pro 'concitatorum' . 
pendetque ivgis pro 'iugo' , ut ausus Pelidae pretium 
sibi poscere currus . 
lancea raro lectum : et est telum missile. bilicem loricam 
'li' longa est et accentum habet , sicut 'bifilum' 'fi' producitur , 
quia et 'fila' et 'licia' dicimus . 
degustat vulnere corpus id est leviter tangit , id est 
stringit , propter exiguitatem sanguinis : unde econtra de alto vulnere 
ait virgineumque alte bibit acta cruorem . 
ducto mucrone id est educto . 
procursu impetu . 
et est una pars orationis 'procursus' . 
saevit scilicet , quia non potest in bella procedere : vel 
quod abstractus a bellis sit . 
et bene viro forti servat dignitatem , qui 
nihil molliter facit in tam aspero vulnere : nam ideo ait 'infracta luctatur 
harundine' . 
ense secent lato vulnus quidam 'lato' ita dictum accipiunt , 
ut , quasi ipso iubente , ne scalpello aut aliquo ferramento minore , 
sed ense , et hoc lato , aperiretur , quamquam cum maiore dolore , dummodo 
extracta sagitta remittant eum quamprimum ad pugnam . 
alii 
'lato' pro 'late' tradunt : ubique tamen animum viri fortis expressit . 
iapix aptum nomen medico : nam i)a=sqai Graeci dicunt 
'curare' . 
avgurium citharamque dabat vera lectio est 'dabat' : 
nam non dedit . 
sane per citharam scientiam indicat harmoniae , 
id est musicae . 
sed et cithara et sagittae artes sunt , augurium vero 
munus : non enim sola arte , verum etiam indulta divinitate colligitur . 
ut depositi id est desperati : nam apud veteres consuetudo 
erat ut desperati ante ianuas suas collocarentur , vel ut extremum 
spiritum redderent terrae , vel ut possent a transeuntibus forte curari , 
qui aliquando simili laboraverant morbo : Cicero aegram et 
prope depositam reipublicae partem suscepisse . 
potestates herbarum vim , possibilitatem , quae du/namis 
dicitur . 
nam in herbarum cura nulla ratio est : unde etiam ait 
'mutas artes' : licet alii mutam artem tactum venae velint , alii 'mutas 
artes' musicae comparatione . 
alii 'mutas' , quia apud veteres manibus 
magis medicina tractata est : unde et chirurgia dicta ; 
nam ipse ait 
multa manu medica Phoebique potentibus herbis . 
ergo 
'mutas' , quia , ubi manu res agebatur , cessabat oratio. usvmque 
medendi e)mpeirikh/n scientiam , hoc est medicinam , in usu , non in 
ratione constantem : nam quaedam artes usu discuntur , sicut ipsa 
maxima parte medicina , quae ante Hippocratem fuit . 
inglorius comparatione sagittarum , harmoniae , id est musicae , 
divinitatis . 
malvit quoniam heroicis temporibus etiam medicina 
valde fuerat in honore . 
acerba fremens pro 'acerbe' : adverbium qualitatis in nomen 
derivatum . 
lacrimisque inmobilis non suis , sed illorum . 
paeonium in morem medicinalem , a Paeone : nam Doricae 
linguae est 'Paean' , naturale enim est 'Paeon' . 
multa pro 'multum' . 
trepidat pro 'trepidanter facit' . 
forcipe ferrum hic forcipem dixit quod Graeci ardiotheran 
dicunt , qua solent spicula vulneribus evelli : ardia enim spicula sagittarum 
appellantur . 
alibi forcipes , quod formum , id est calidum , capiant . 
nulla viam fortuna regit nullus eventus rationem 
praestat . 
nihil auctor apollo medicinae inventor : nam Aesculapius 
praeest medicinae , quam Apollo invenit , qui in Ovidio de se 
ait inventum medicina meum est . 
propivsque malum ex fuga scilicet Troianorum . 
stare v. plenum esse . 
alii 'stare' constare intellegunt , ut 
significet 'pulvere caelum constat' , id est in pulverem versum est et 
quasi totum ex pulvere est . 
alii diutinum pulverem et continuum [et] 
significatum volunt inumbrationemque ex eo solis et caeli factam , id 
est non moveri caelum , sed consistere , eundemque manere habitum aeris 
ex continua caligine pulveris , obducto semel caelo et quasi ab oculis 
intercluso . 
hic venus genetrix. indigno dolore qui fuerat natus 
ex vulnere indigne inlato , scilicet per insidias . 
dictamnum haec herba licet ubique nascatur , melior in 
Creta est , quae Dicta dicitur , unde proprium herbae nomen . 
haec admota 
vulneri , in quo ferrum est , extrahit ferrum in tantum , ut animalia 
apud Cretam , cum fuerint vulnerata , ad hanc herbam currant 
eaque depasta tela corpore dicantur excutere . 
haec herba hausta etiam 
venena corpore exigere dicitur . 
puberibus cavlem foliis hoc est adultis : sic in quarto 
pubentes herbae . 
et est reciproca inter herbas et homines 
translatio : nam et pubertatem herbarum et florem iuventutis 
vocamus . 
'caulem' autem medium fruticem , qui vulgo thyrsus dicitur . 
de hac herba in IV . 
ait de vulnerata cerva illa fuga silvas 
saltusque peragrat Dictaeos . 
gramina hic pro herba : nam est hoc nomine alia herba , quae 
in inmensum excrescit . 
faciem circumdata a parte totum corpus accipimus . 
et 
putatur sic dictum , ut faciem mutatus et ora Cupido . 
fusum amnem pro 'aquam' , a toto partem : sic supra 
fontemque ignemque ferebant . 
ambrosiae sucos ambrosia est cibus deorum : nam nectar 
potant . 
alibi ambrosia unguentum deorum legitur ambrosiaeque 
comae divinum vertice odorem. panaceam genus herbae 
est . 
sciendum tamen Lucretium panaceam ubique salem dicere . 
unde possumus et hoc loco salem intellegere ; 
nam omnem pellit 
dolorem . 
sed melius herbam , quia ait 'odoriferam' . 
alii panaceam 
medicamentum dicunt ex conpluribus herbis conpositum , quod ad omne 
vulnus facit . 
hanc herbam Hercules contra vim venenorum Thessalis 
dicitur praestitisse . 
sane nomen mire conpositum . 
quippe dolor quasi dolor , cuius natura haec est , ut adhibito 
remedio statim recedat . 
nam dolor consequens res est , non 
principalis : unde sublata causa etiam ipse statim recedit . 
hinc ait 
'quippe' , nam infusa aqua inhaerens laxare coeperat telum , quod 
antea inferebat dolorem . 
iamque secuta manum leniter temptantis secuta est . 
in pristina in usum priorem , hoc est quales fuerunt pristinae . 
vel 'novae' magnae aut mirae . 
arma citi properate viro suo more ostendit festinationem : 
ante induxit loquentem , quam significaret qui loqueretur . 
†qui sicut 
nos 'properare , festinare' dicimus , ita antiqui pro 'dare' dicebant : Sallustius 
soleas festinate . 
non haec hvmanis opibus potest subaudiri et 'arte humana' . 
maior agit deus Apollo scilicet , inventor medicinae : hoc 
est haec agit maior . 
habilis lateri clipeus et hic expressa festinatio est . 
loricaque 
tergo est quare tergo tantum , cum totum ambiat corpus ? 
at 
quia latus clipeo dixerat tectum , supererat ut tergum lorica muniret . 
summaque per galeam decenter galeam quoque eum induisse 
significat . 
verumque laborem quem per me ipse suscipio , non qui 
ex aliorum virtute imperatoribus adscribi consuevit . 
fortunam ex aliis subaudimus 'opta' : nec enim fortuna 
discitur . 
et est zeugma non integrum . 
quidam autem defectionem 
putant et deesse volunt 'pete' aut 'accipe' . 
alii figuram volunt pro 
'quid fortuna sit ex aliis disce' : cum et bona et mala sit fortuna , quid 
valeat dea haec , ex aliis disce : vult enim intellegi , se adversa usum . 
defensum dabit pro 'defendet'. inter praemia 'inter' 
veteres pro 'ad' ponebant : id est ad praemia : Cicero dico te priore 
nocte venisse inter falcarios , id est ad falcarios . 
matura adoleverit aetas adulescendo matura esse coeperit . 
sis memor subaudiendum 'meorum factorum' . 
anthevsque mnesthevsque servavit to\ pre/pon ; 
necesse 
enim erat ut , vulnerato duce , multi cum eo in castra remearent . 
miscetur modo 'confunditur' : alibi 'perturbatur' , ut 
miscet agens telis nemora inter frondea turbam . 
aggere turnus hic 'aggere' pro eminentia posuit ; 
de via 
autem aggerem non possumus dicere , nisi si viae aggerem dicere 
voluerimus , id est viae coacervationem , quam historici viam militarem 
dicunt , ut qualis saepe viae deprensus in aggere 
serpens . 
quidam ambiguitatem volunt , utrum ipse Turnus in 
aggere , an venientes ex aggere ? 
prima ante omnes ut primus ibi ante omnes . 
et 
ante omnes Latinos sonum audit . 
tremefacta refugit quaeritur , cur Iuturna , cum hic acie excedat 
tremefacta , mox tamen inducitur revertens . 
atrum rapit agmen pulveris nube coopertum . 
quidam 
autem 'agmen' iter accipiunt , 'rapit' autem festinat , ut sit : ille campo 
aperto iter festinat pulveris plenum et ipsa festinatione excitat . 
et ita 
dicunt , quoniam , si 'agmen' exercitum dicit , apertus campus esse non 
potuit bellatorum densitate conpletus . 
abrupto sidere vel inmensa , vel magna tempestate : per 
sidus enim tempestas significatur : ut sorbet in abruptum 
fluctus , item scit triste Minervae sidus . 
interdum 
ipsum sidus , hoc est astrum . 
'abruptum' vero ad hominum opinionem 
retulit ; 
videtur enim praecipitari . 
it mare per medium miseris h. p. l. h. c. a. Statius 
planius de hoc sensu deflent sua damna coloni et tamen 
oppressos miserantur in aequore nautas . 
sane * * * aut 'longe horrescunt' . 
'heu' autem , ut solet , interiectionem ex sua persona interposuit . 
dabit ille rvinas 'dabit' pro faciet : Terentius quas turbas 
dedit et ipse et ingentem lato dedit ore fenestram . 
rvet eruet , evertet : Terentius ceteros agerem ruerem : nam aliter 
dictum est ruit alto a culmine Troia . 
talis taliter , simili modo : sic paulo post similis 
medios Iuturna per hostes . 
rhoeteius Troianus , a promunturio 
Troiae . 
cuneis se quisque coactis adglomerant densentur , ut 
cuneatim dimicent , scilicet in cuneorum modum compositi , ut hostem 
facilius invaderent . 
gravem fortem : Sallustius Lusitaniae gravem civitatem . 
cadit ipse tolumnius avgur Homerice : ut primus violator 
foederis poenas luat . 
tollitur in caelum clamor occiso eo , qui auctor disrumpendi 
foederis fuerat , exortus est clamor , et statim secuta fuga 
Rutulorum , ut 'versique vicissim pulverulenta fuga Rutuli dant terga 
per agros' . 
et bene vicissim , quia Troianos in fugam versos fuisse , 
exinde apparet , quod supra dixit subeunt equites et spicula 
castris densa cadunt mediis . 
pulverulenta plena pulveris : nam apud veteres 'pulverulenta' 
dicebantur , sicut vinolentum dicimus qui vino plenus est , et temulentum 
qui temeto plenus est . 
nec pede congressos aequo pedestres : quae est pugna aequa . 
at ubi inter equitem et peditem pugna est , <ait> 
et urguetur 
pugna congressus iniqua. nec tela ferentes insequitur id 
est nec fugientes , nec contra stantes dignatur occidere . 
et magna 
Aeneae ostenditur pietas , qui nec vulneratus irascitur , ut velit contra 
legem foederis in bellum moveri . 
virago virago dicitur mulier , quae virile implet officium , 
id est mulier , quae viri animum habet : has antiqui viras dicebant . 
undantes quia in motu undarum modo flectuntur . 
pervolat per magnas aedes volat : nam more suo verbo 
dedit detractam nomini praepositionem . 
nidisque loquacibus escas ordo est 'escasque <nidis loquacibus 
legens>' . 
vacvis magnis , ut vacua atria lustrat saucius . 
similis pro 'similiter' . 
nec conferre manum cum Aenea : nam alios persequitur . 
avia ab ea scilicet parte , qua veniebat Aeneas . 
tortos orbes obliquas et inplicitas vias . 
vestigatque virum inquirit : translatio a canibus . 
disiecta per agmina dissipata adventu Aeneae . 
aversos retorsit pro 'retorsit et avertit' . 
hev quid agat omne adverbium verbo cohaeret : unde 
'heu' 'en' et 'attat' et similia , quia verbo cohaerere non possunt , 
separata fecerunt aliam partem orationis , scilicet interiectionem , 
quam sola Latinitas possidet . 
sane hoc poeta dedit rerum miserationem 
movens . 
alii ab Aeneae persona dictum accipiunt , ut diceret 'heu 
quid agam ? ' 
hvic pro 'in hunc' . 
et est ordo 'huic dirigit' . 
collegit in arma ita se texit , ut nulla parte posset feriri . 
apicem tamen incita summum galeae eminentiam , quam 
Graeci conum vocant , in qua eminent cristae . 
potest hoc tamen nomen 
et de sacerdote flamine accipi , qui apice utuntur : quod in quarto 
plenius dictum est : nam subiunxit 'vertice cristae' . 
incita id est cum 
impetu veniens . 
referri id est retro ferri . 
multa iovem et laesi testatus foederis aras 'multa' 
pro 'multum'. licet haberet iustam causam iracundiae , quod et fugiebat 
Turnus , et ipse adpetebatur insidiis , non tamen ante prorupit 
in bellum , quam Iovis fidem et laesa foedera testaretur . 
medios qui inter ipsum sequentem et fugientem Turnum medii 
de hostibus erant . 
marte secundo terribilis potest et 'Marte secundo' 
distingui , ut sequatur 'terribilis saevam' et cetera ; 
potest et iungi , ut 
sit 'Marte secundo terribilis' . 
nullo discrimine caedem suscitat indiscrete obtruncat 
universos , quibus ante pari pepercerat modo . 
irarum habenas potestatem , facultatem , id est irae permittit 
saeviendi liberam potestatem , ut et premere et laxas 
sciret dare iussus habenas . 
et hic moderate locutus est : nam 
Ennius effundit irarum quadrigas dixit . 
quis mihi nunc tot acerba deus ac si diceret : nec musa 
nec Apollo sufficiunt . 
Statius maior ab Aoniis sumenda dementia 
lucis : mecum omnes audete deae . 
inque vicem in vicem : nam 'que' vacat . 
alii 'que' expletivam 
coniunctionem accipiunt . 
tanton' placvit concurrere m. i. apostropha cum exclamatione 
ad Iovem . 
sane 'tanton' 'ton' circumflectitur : nam cum 
per apostrophum apocopen verba patiuntur , is qui in integra parte 
fuerat , perseverat accentus . 
Aeneas rutvlum sucronem descriptio per alterna divisa , ut 
solent historici. rventes teucros modo fugientes , quos insequebatur 
Sucro . 
havd multa moratum id est non diu moratum : vim Aeneae 
diutius sustinere non potuit . 
excipit in latus figurata elocutio. crudum ensem modo 
'durum' , alias 'crudelem' . 
et crates pectoris Donatus superfluam 
vult esse coniunctionem , ut 'et' sit epexegesis : adigit ensem 
per costas , id est pectoris crates , ubi celerius fata complentur . 
et 
hoc est , quod ait supra 'haud multa moratus' . 
amycum fratremque diorem hi duo duces sunt etiam 
supra memorati , ut nunc Amyci casum gemit , item 
et nunc tertia palma Diores : unde ad terrorem populi 
eorum capita religantur in curru . 
currv autem aut septimus est , aut dativus casus antiquus , 
secundum regulam , ne sit maior a nominativo plurali . 
dvorum pro 'amborum' . 
maestum oniten naturaliter tristem , severum , a)ge/laston : 
aut imaginatus est exspirantem . 
mittit autem socium supra memoratis . 
sane 'Oniten' Donatus dicit aut gentile esse , aut patronymicon , 
ut nomen eius proprium sit 'Echionius' . 
sed hoc non procedit , 
quia neque patronymicon in 'tes' exit , neque 'Onytes' a qua 
gente veniat , usquam lectum est . 
proprium ergo est , et sequens 
versus erit 'nomen Echionium' , id est Thebana gloria , per periphrasin : 
nam Echionii sunt Thebani a rege Echione : unde male quidam 
legunt 'nomine Chionium' . 
alii 'nomen Echionium' , hoc est 
genus , quemadmodum de matre 'genus' dixit , accipiunt , ut ostendatur 
eum Echionis esse et Peridiae filium , vel ab Echione genus ducentem . 
matrisque genus peridiae periphrasis est , hoc est filium 
Peridiae . 
lycia missos et apollinis agris vacat 'et' : nam per 
epexegesin Lyciam arva Apollinis dixit , ut nunc Lyciae 
sortes . 
appellata autem Lycia est a Lyce nympha , ex qua habuit 
Apollo filium nomine Lycadium . 
'missos' autem profectos , ut 
missus in imperium magnum . 
exosum nequiquam bella sic supra iniecere 
manum parcae : nam per transitum ostendit , urguentibus fatis eum 
ad bella deductum , quae nequiquam semper vitare cupiebat . 
hunc 
autem Menoeten oriundo Arcada fuisse intellegimus , sed habitasse 
circa Argos : nam Lerna palus est Argivorum , in qua eum dicit 
solitum fuisse piscari : nam hoc significat 'piscosae cui circum flumina 
Lernae ars fuerat' . 
et vetuste 'flumina' pro fluore dixit : neque 
enim Lerna fluvius est . 
et sic 'flumina Lernae' , quomodo 
Aventini montem . 
quaeritur sane quis primus 'exosum' pro peroso 
dixerit . 
pavperque domus 'hic' et 'haec pauper' dicimus : nam 
'paupera' usurpatum est . 
sic Plautus paupera est haec mulier . 
sed hoc hodie non utimur . 
ea enim nomina , quae ablativo singulari 
in 'e' exeunt , si feminina ex se faciunt , similia faciunt ; 
neque enim 
heteroclita , alterius declinationis esse possunt : ut puta , quia 'ab hoc 
hospite' facit , 'hic' et 'haec hospes' dicamus necesse est : Lucanus 
hospes in externis audivit curia tectis (5.11) : 'ab hoc 
leone' 'hic' et 'haec leo' ; 
'ab hoc latrone' 'hic' et 'haec latro' ; 
'ab 
hoc fullone' 'hic' et 'haec fullo' ; 
'ab hoc nepote' 'hic' et 'haec nepos' : 
nam ut 'neptis' dicamus in iure propter successionis discretionem 
admissum est . 
sciendum tamen 'hospita' 'paupera' 'leaena' 
'lea' usurpata a poetis esse . 
potentum munera 'munera' dicit obsequia , id est officia , 
quae pauperes divitibus loco munerum solvunt . 
sane 'munera' et 
quae 'munia' dicimus . 
pater ipse pater , an pater eius ? 
arentem in silvam pro 'aridam' . 
virgvlta sonantia 
lauro quaeritur quid sit 'virgulta sonantia lauro' ? 
scilicet ipsa virgulta 
lauri . 
'sonantia' autem cum crepitu ardentia . 
dant sonitum spumosi amnes bellum semper incendio 
et fluminibus comparat : sic in secundo in segetem veluti 
cum flamma furentibus austris incidit aut rapidus montano 
flumine torrens . 
non segnius ambo Aeneas turnusque rvunt bene comparationibus 
diversis singula reddidit ad similitudinem veram , quia ambos 
ignibus aut fluminibus comparaverat . 
ergo 'non segnius' ad ignem retulit , 
quia segnis quasi sine igne sit . 
'fluctuat' autem ad amnes eum 
retulisse nulla dubitatio est . 
rumpuntur pro 'fatigantur' . 
et 'fluctuat' et 'rumpuntur' , 
quia 'nescia vinci pectora'. nescia vinci pectora Horatius Pelidae 
stomachum cedere nescii . 
murranum hic atavos et avorum antiqua sonantem 
nomina hoc est cuius maiores omnes Murrani sunt dicti et reges 
fuerunt , ut 'per regesque actum genus omne Latinos' . 
scimus enim 
solere plerumque fieri ut primi regis reliqui nomen etiam possideant , 
ut apud Romanos Augusti vocantur , apud Albanos Silvii , apud Persas 
Arsacidae , apud Aegyptios Ptolomaei , apud Athenienses Cecropidae . 
unde superfluum est quod ait Donatus , debere nos accipere 
interemptum esse Murranum , dum avos et atavos Turni commemorat 
et effert laudibus maximis , propter illud vidi oculos 
ante ipse meos me voce vocantem Murranum . 
per regesque actum genus omne Latinos Horatius et 
nepotum per memores genus omne fastos de Lamo . 
nec domini memorum proculcat equorum id est equorum 
domini inmemorum . 
dextera nec tua te graium fortissime crethev eripvit 
turno nec di texere cupencum ita Aenean comparat Turno , 
ut eum superiorem esse significet : nam quem Turnus interimit , fortitudo 
sua liberare non potuit ; 
ei vero quem occidit Aeneas , ne sua 
quidem numina prodesse potuerunt . 
Terentius memini relinqui 
me deo irato meo . 
sic alibi nec di morientis Elissae . 
singuli enim deos proprios habemus genios. sane sciendum cupencum 
Sabinorum lingua sacerdotem vocari , ut apud Romanos flaminem 
et pontificem , sacerdotem . 
sunt autem cupenci Herculis sacerdotes . 
ergo 
quia huic proprium nomen de sacerdote finxit , bene dixit 'nec dii texere 
sui' . 
et quidam reprehendunt poetam hoc loco , quod in nominum inventione 
deficitur : iam enim in IX . 
Crethea a Turno occisum 
induxit , ut Crethea , musarum comitem ; 
sed et Homerus et Pylaemenem 
et Adrastum bis ponit et alios conplures . 
late terram consternere aliud ex alio ostenditur : nam 
per hoc corporis exprimitur magnitudo , ut stabant ter 
centum nitidi in praesepibus altis . 
eversor achilles bene separat Achillem a Graecis , ut 
reliquias Danaum atque inmitis Achilli . 
mortis metae id est mors , quae meta est et finis : nam 
metam et fines vitae dicimus , non mortis : mors enim infinita est . 
sciendum tamen , ita hoc de Homero esse translatum , qui ait te/los 
qana/toio , hoc est finis mortis : nam in ipsa morte finis est . 
lyrnesi domus alta Lyrnesos civitas est Phrygiae , unde 
fuit Briseis . 
et per transitum docet , neminem posse statuta vitare : 
quando enim hic crederet , ibi se natum tam longe esse periturum ? . 
conversae acies in bellum coactae , vel inter se conversae . 
pro se quisque viri pro qualitate virium suarum : sic in 
quinto pro se quisque viri et depromunt tela pharetris . 
summa nituntur opum vi hemistichium est Ennianum . 
tendunt pro 'contendunt' . 
mentem Aeneae genetrix pulcherrima misit 'mentem' 
consilium , ut qua facere id possis nostram nunc accipe 
mentem . 
misit autem pro 'inmisit'. et pulcherrima 
perpetuum est epitheton , nec ad negotium pertinens . 
sane bona 
usus est oeconomia , ut diceret instinctu numinis profectum esse 
Aenean ad civitatis excidium : nam incongruum fuerat , occupatum 
bello per se tale cepisse consilium . 
urbique adverteret agmen id est contra urbem . 
acies circumtulit vel exercitum suum huc atque illuc circumduxit , 
vel acies oculorum scilicet . 
et bona occasione pervenit ad 
id , ut Aeneas civitatem posset aspicere . 
inmunem tanti belli sine officio dimicandi . 
et vult inobsessam 
intellegi , quae sine periculo sit oppugnationis : nam inmunis 
est qui nihil praestat , quasi sine muniis , hoc est qui non facit munia . 
inpune quietam quae specialiter debuit poenas luere propter foedus 
abruptum . 
pugnae accendit maioris imago subaudis 'eum' . 
nec scuta aut spicula densi deponunt ex eo quod 
non est factum , quid fieri soleat indicavit , ut supra defigunt 
telluri hastas et scuta reclinant . 
nequa pro 'nulla'. esto sit . 
ivppiter hac stat 
pro nobis religio est , quam laeserunt Rutuli ruptis foederibus . 
novimus 
autem interfuisse foederi et deos alios , et Iovis imaginem 
sceptri praesentia redditam . 
nev quis ob inceptum subitum mihi segnior ito tertia 
persona est <'ito' , id est> 
eat . 
et hortatur eos , ut ita in bellum eant , 
quasi res fuerit ante disposita . 
nam hoc dicit : repentinum imperium 
nullam vobis adferat moram : unde est illud paulo post scalae 
inproviso subitusque apparuit ignis . 
cavsam belli quia illic erat Lavinia . 
frenum singulari numero raro lectum est . 
et quidam hunc 
versum per figuram Graecam dictum tradunt , o(mologou=sin me/llein labei=n . 
ervam confidenter , quasi iam non bellum sit , sed expugnatio . 
hoc caput o cives sic superius Drances de Turno , ut 
o Latio caput horum et causa malorum , id est 
principium . 
<hoc caput o. c. h. b. s. n.> 
potuistis enim quieti esse , si 
Latini foedus servassent . 
et ad Latinos transfert crimen Turni . 
foedusque reposcite flammis gravitate sermonum declamationi 
pondus inposuit . 
nam hoc dicit : flammas foederis urbis 
innovemus incendio : nam 'reposcite' est revocate , innovate . 
dant cuneum quotiens in similitudinem cunei milites disponuntur . 
densa mole densi cum impetu . 
inproviso deest 'ex' , ut sit 'ex inproviso' . 
apparvit ignis 
pro 'apparuerunt' : et est zeugma , ut in primo Cymothoe simul 
et Triton adnixus pro 'adnixi' : non enim solus Triton adnitebatur . 
discurrunt alii ad portas primosque trucidant subaudis 
'inproviso' : et haec simul pronuntianda sunt , ut simul facta 
videantur , quo vehementer vis bellica possit agnosci . 
'primosque trucidant' 
autem , id est qui primi ad portas erant obvii , scilicet stationem 
agentes . 
inter primos inter duces , inter principes . 
testaturque deos id est foederis. haec altera foedera 
rvmpi bis rumpi foedera , bis hostes Italos fieri , bis se in proelia 
saeva conpelli : nam varie eandem rem iterat . 
bis autem foedera 
facta sunt , semel per Ilioneum , quando Latinus ait ipse 
modo Aeneas , nostri si tanta cupido est , si iungi hospitio 
properat sociusque vocari , adveniat , et sublimes in equis 
redeunt pacemque reportant , et iterum paulo ante propter singulare 
certamen . 
trepidos inter hoc est inter trepidos . 
reserare ivbent id est volunt , ut Terentius iubeo Chremetem . 
trahunt ad moenia regem trahere volunt : nam animi 
est , non facti . 
'trahunt' autem scilicet ut possit inminens videre 
discrimen . 
Donatus dicit 'trahunt in moenia' pro 'dilacerant in 
moenibus rumoribus suis' . 
ergo 'regem' de Latino dixit , 'moenia' 
autem hic muros dixit . 
inclusas ut cum latebroso in pumice pastor paene 
omnia comparationis istius verba ad supra dictum pertinent bellum : 
nam ita apes inclusae sunt , ut homines qui obsidentur : ita civitatem 
timentium latebras dicimus , sicut apum sunt alvearia : item 
pastor est et re vera pastor et ductor exercitus , ut Homerus poime/na 
laou= . 
'in pumice' autem iste masculino genere posuit , et hunc 
sequimur : nam et Plautus ita dixit : licet Catullus dixerit feminino . 
fumo amaro quod elicit lacrimas . 
trepidae rerum nescientes quid agant , ignarae auxilii , 
hoc est trepidae de suis rebus : Terentius sat agit rerum suarum . 
cerea castra oportune hic 'castra' de his rebus quae nunc aguntur : 
in georgicis aulasque et cerea regna . 
ater odor nove : nam in odore quis color est ? 
sed hoc 
dicit : odor atrae rei , fumi scilicet 'ater odor' , id est pessimus , ut 
'fumoque implevit amaro' . 
fessis pro 'adflictis'. etiam fortuna casus : nam omnis 
casus in potestate Fortunae est . 
tectis venientem prospicit hostem aut e tectis prospicit : 
aut contra tecta venientem . 
incessi muros invadi . 
infelix pugnae ivvenem quia non putabat , Turnum civitatem 
oppugnari passurum fuisse , si viveret . 
mentem turbata figurate , ut oculos suffusa . 
caputque sicut supra dictum est , 'caput' dicebatur qui 
auctor et princeps alicuius rei gestae fuisset , ut o Latio 
caput horum . 
demens effata furorem verba noluit ponere , unde videtur diras 
significare . 
purpureos moritura manu rem quae flaminicae conpetit , transtulit 
ad reginam . 
flaminica enim venenato operiri debet : nam cum 
'amictus' dicit , opertam dicit , quae res ad pallium refertur . 
et nodum informis leti alii dicunt , quod Amata inedia 
se interemerit . 
sane sciendum quia cautum fuerat in pontificalibus 
libris , ut qui laqueo vitam finisset , insepultus abiceretur : 
unde bene ait 'informis leti' , quasi mortis infamissimae . 
ergo cum 
nihil sit hac morte deformius , poetam etiam pro reginae dignitate dixisse 
accipiamus . 
Cassius autem Hemina ait , Tarquinium Superbum , 
cum cloacas populum facere coegisset , et ob hanc iniuriam 
multi se suspendio necarent , iussisse corpora eorum cruci 
affigi . 
tunc primum turpe habitum est mortem sibi consciscere . 
et Varro ait , suspendiosis , quibus iusta fieri ius non 
sit , suspensis oscillis , veluti per imitationem mortis parentari . 
docet ergo Vergilius secundum Varronem et Cassium , quia se 
laqueo induerat , leto perisse informi . 
flavos lavinia crines antiqua lectio 'floros' habuit , id 
est florulentos , pulchros : et est sermo Ennianus . 
Probus sic adnotavit : 
neotericum erat 'flavos' , ergo bene 'floros' : nam sequitur 
'et roseas laniata genas' : Accius in Bacchis 'nam flori 
crines , video , ei propessi iacent' , in iisdem 'et lanugo flora 
nunc demum inrigat' , Pacuvius Antiopa 'cervicum floros 
dispergite crines' . 
et roseas laniata genas moris fuit apud veteres ut ante 
rogos regum humanus sanguis effunderetur , vel captivorum vel gladiatorum : 
quorum si forte copia non fuisset , laniantes genas suum 
effundebant cruorem , ut rogis illa imago restitueretur . 
tamen sciendum , 
cautum lege duodecim tabularum , ne mulieres carperent faciem , 
his verbis mulier faciem ne carpito . 
hinc totam id est de domo regia . 
infelix fama rerum 
infelicium nuntia , ut infelix vates . 
demittunt mentes desperant , sicut e contra sperantes 
aliquid 'erigunt mentes' . 
coniugis attonitus fatis urbisque ruina et privatis 
et publicis luctibus . 
canitiem ex aetate pathos movit : non enim tam miserum est , 
regem in miseriis esse , quam senem. inmundo pulvere bene 'inmundo' 
addidit : sic in georgicis monitionibus et cinerem 
inmundum iactare per agros , quia etiam pulvis ille quo utuntur 
puellae , cinis vocatur , unde etiam ciniflones dicti sunt : Horatius 
custodes , lectica , ciniflones , parasitae . 
bellator epitheton peracti temporis . 
minus successu laetus equorum infirmitas animi ex 
equorum etiam tarditate veniebat , quia minus successus habebant equi 
iam fatigati . 
attulit hunc illi caecis terroribus avra naturale 
enim est , ut a qua parte ventus flat , inde maximus audiatur clamor . 
et mire 'caecis terroribus' , quos nemo videret . 
commixtum clamorem ex inpugnatione , et morte reginae . 
arrectas avres ad audiendum sollicitas : Terentius arrige aures 
Pamphile . 
inlaetabile murmur quaeritur quis 'inlaetabile' dixerit ? 
ideo 
autem 'murmur' , quia ferre solent quasi praesagium murmura , sive 
bona sint , sive mala intellegenda . 
diversa clamor hypallage <pro> 
'diversus clamor' : aut ex 
variis partibus civitatis . 
amens consilii egens , nescius rei gerendae . 
occurrit dictis orationi eius verbis obviam venit . 
prima victoria id est primum . 
sunt alii qui tecta manu ideo quia scit Turnum pro urbe 
maxime esse sollicitum . 
nec numero inferior pugnae nec honore r. id est nec 
pauciores interimis , nec minor te , quam Aenean , comitabitur gloria : 
nam occisorum multitudo conpensat hoc , quod tu fugientes interimis . 
sane sciendum , in hac omni oratione Iuturnam occurrere quaestionibus 
tacitis 
prima per artem foedera turbasti 'prima' aut inchoantia : 
aut 'tu prima' : nam post datum augurium quo animi 
omnium perturbati sunt , et post eius orationem Tolumnius tela contorsit . 
'per artem' autem per fraudem , ut artificis scelus . 
nequiquam fallis pro 'non fallis' . 
an fratris miseri letum humile est si ex persona Turni accipias : 
ergo 'miseri' ad animum sororis referendum est . 
et quod ait 
'sed quis Olympo' , intulit 'an ut videres' , subaudiendum 'ergo tua sponte' . 
nam quid ago argumentum a necessario . 
iam non est 
temporis , aut erit absurdum . 
me voce vocantem atqui hoc nusquam legimus ; 
sed aut 
kata\ to\ siwpw/menon intellegimus , aut mortis est omen audire quod 
non dicitur , videre quod minime occurrit : sic in quarto hinc 
exaudiri gemitus et verba vocantis visa viri . 
superat vivit , ut superatne et vescitur aura ? 
ne nostrum dedecus vfens aspiceret sic est hoc , ac si 
diceret , fortasse viveret , nisi ideo voluisset occumbere , ne nos victos 
videret . 
et est quale in XI . 
ille mihi ante alios fortunatusque 
laborum egregiusque animi , qui , ne quid tale videret , 
procubuit moriens . 
'infelix' autem in hoc bello , contra illud 
insignem fama et felicibus armis et est argumentum ab honesto . 
teucri potivntur corpore et armis id est etiam sepultura 
caret : nam ut in Homero legimus , de virorum fortium cadaveribus 
erat inter hostes grande certamen . 
dextra nec drancis dicta refellam id est virtute : 
nam pro rei officio ipsam rem posuit , dexteram pro virtute , hoc est 
fortiter faciendo . 
turnum fugientem e)mfatikw=s Turnum . 
usque adeone mori miserum est tacitae quaestioni occurrit . 
et quidam hoc verbum reprehendunt 'usque adeone' ; 
melius dici 
'usque eo' : Lucilius septimo usque adeo studio atque odio illius 
efferor ira . 
quidam sic accipiunt 'usque adeone mori miserum est' , 
ut non quasi confirmet , sed quasi interroget , quare dea sic de illo laboret 
ut vivat , cum satius sit honeste mori , quam turpiter vivere . 
ergo 
'usque adeone' , ut tamen tanta turpitudo ferenda sit . 
vos o mihi 
manes quasi per fantasiam relinquens superos , ad manes convertit orationem . 
superis aversa voluntas quia , ut supra diximus , 
donec vivimus , curae sumus dis superis , post mortem ad inferos 
pertinemus , quibus se modo commendat . 
sancta ad vos anima quae differentia sancti sit , superius 
dictum est : hic 'sancta' incorrupta accipiendum est : neque enim 
sacro aut religioso eius anima tenebatur. istius inscia culpae 
vel fugae , quia fuga grande crimen est apud virum fortem : vel 
rupti foederis et laesae religionis , a qua re se esse dicit alienum 
propter futura supplicia . 
indignus avorum Graeca figura : nam nos 'indignus illa 
re' dicimus , contra Graeci a)na/cios stefa/nou , id est indignus coronae . 
vectus equo spumante saces pro 'cum veheretur' , ut 
et qua vectus Abas . 
inplorans nomine turnum ex multis rebus indicat perturbationem : 
quod festinans venit , quod per hostes , quod vulneratus , 
quod Turnum nomine appellat ; 
nam contumelia est nomine suo superiorem 
vocare : sic in georgicis mater , Cyrene mater , 
cum praemisisset et te crudelem nomine dicit . 
turne in te suprema salus omnia quae supra Iuturna 
dixerat , oratio ista dissolvit . 
fulminat Aeneas a. exaggeratio est : sic paulo post 
horrendumque intonat armis . 
minatur deiecturum arces 
quia dixerat et aequa solo fumantia culmina ponam . 
iamque faces ut sit quare Turnus subvenire festinet . 
mussat modo dubitat . 
et cunctatur rex ipse , in quo summa 
rerum est . 
veteres 'mussat' pro timet , Ennius 'mussare' pro 'tacere' 
posuit . 
Clodius Tuscus mussare est ex Graeco , conprimere oculos : 
Graeci mu=sai dicunt . 
quos generos vocet pro 'utros' ; 
pluraliter autem 'generos' 
de exercitibus , quorum duces sunt Aeneas et Turnus . 
aut quae sese 
ad foedera flectat aut nuptiarum foedera , ut nec coniugis 
umquam praetendi taedas , aut haec in foedera veni : aut 
propter violatum foedus , ut ideo dixerit 'quae sese flectat ad foedera' , 
quasi nec hoc remedium supersit , cum illa iam bello corrupta sint . 
praeterea regina tui quia occurrebat , Amatam , si La- 
tinus dubitat , reginam pro eius partibus niti . 
tui fidissima tui 
amantissima . 
dextra occidit ipsa sva ut laquei absconderet dedecus . 
lucemque exterrita fugit augmentum mali . 
soli pro portis contra illud sunt alii qui 
tecta manu defendere possint . 
'pro portis' autem 'ante portas' : 
Sallustius et parte cohortium †praecipere instructa et stationes 
locatae pro castris . 
bene autem cum dicit 'pro portis sustentant 
acies' spem adhuc subveniendi dedit . 
et dicendo 'soli' addidit etiam 
necessitatem . 
deserto in gramine versas huc atque illuc agis , ut Aethiopum 
versemus oves . 
Homerus strwfa=n . 
et bene 'deserto in gramine' 
contra illud et nos saeva mittamus funera Teucris . 
varia confusus imagine rerum multiplici nuntio : quod 
regina periit , quod urbs oppugnatur , quod omnes Latini in illum oculos 
referunt , quod dubitat Latinus quos generos vocet . 
et obtutu tacito stetit vultu : et obtutus est proprie 
pro/swpon , id est †vultum dicunt . 
pudor propter illud tu currum deserto in gramine 
versas : vel 'pudor' , quia in illum oculi referuntur . 
insania 
qua in hostes ferebatur : vel quia urbs oppugnabatur . 
mixto luctu 
propter Amatae cognitam mortem . 
amor quia mussat Latinus . 
conscia virtus quia fugere 
putatur qui 'currum deserto in gramine versat' . 
discussae umbrae postquam mentis caligo discessit : quod 
sequentia indicant 'et lux reddita menti est' . 
turbidus plenus perturbationis . 
ecce autem flammis alia persuasio ex aspectu . 
undabat vertex abundabat . 
et bene in translatione permansit , 
ut verticem undare diceret : vertex enim undarum dicitur , ut 
verticibus rapidis et vorat aequore vertex . 
quam eduxerat ipse scilicet quod ei maiorem creabat 
dolorem . 
graviter enim dolemus si perire videamus illa quae fecimus . 
'eduxerat' autem in altum fabricando sustulerat , ut alibi 
Cyclopum educta caminis . 
subdideratque rotas quo posset trahi ad ea loca , quibus 
hostis instabat . 
iam iam fata Sallustianum iam iam frater animo meo 
carissime . 
stat conferre manum Aeneae placet , ut stat casus 
renovare omnis : vel 'stat' certum est. quicquid acerbum est morte 
pati aut quicquid morte acerbum est placet pati , hoc est inferna 
supplicia : vel quae potest superbus hostis inferre , sicut de Hectore 
legimus : aut certe positivus sit pro comparativo : placet pati si quid 
etiam morte acerbius invenitur . 
furere ante furorem figura antiqua , ut 'servitutem servit' , 
'dolet dolorem' . 
et est sensus : sine me furorem bellicum ante 
furere , scilicet quam ad eum veniam , ut pugnam mente concipiam 
et instructus furore in bella prorumpam . 
saxum de vertice praeceps cum rvit comparatio ipsa 
futurum ostendit eventum . 
simul notandum quod , sicut supra in 
proelio , ita nunc etiam in comparatione praefertur Aeneas : nam 
Turnum parti comparat montis , montibus exaequat Aenean . 
avulsum vento proprie : nam et Turnus ad bellum invitus 
adtrahitur . 
annis solvit sublapsa pro 'multorum annorum sublapsum 
saxum' . 
et quidam 'lapsa' quasi non passiva specie , sed activa dictum 
volunt . 
mons inprobus pars montis : et e)mfatikw=s dictum est , 
sicut supra haud partem exiguam montis . 
magno 
actu magno inpulsu , magno impetu . 
exultatque solo mire : saepe exilit , dum volvitur . 
ubi plurima fuso sanguine terra madet hypallage : 
ubi plurimo sanguine terra maduerat : sic supra sanguine 
in alto : vel certe , ubi plurimum fuso sanguine . 
striduntque hastilibus aurae Homerus suri/zousa% 
makeaon isititate lo/gxh . 
magno ore pro 'voce magna' . 
tela inhibete cohibete , suspendite : et est translatio a 
nautis . 
me verius unum pro vobis f. l. 'verius' iustius . 
et sensus 
hic est : iustius est , me unum pro omnibus rupti foederis poenas 
exsolvere . 
alii veteri more dictum accipiunt : 'verum' enim quod rectum 
et bonum esset , appellabant : Terentius idne est verum modo ? 
id est pessimum genus , et item quod si astu rem tractavit , di 
vestram fidem ! 
quantam et quam veram laudem capit Parmeno ! 
Sallustius in primo ea paucis , quibus peritia et verum 
ingenium est , abnuentibus , idem †per pennatam paucis pro 
pectus vera est aestimanda . 
decernere ferro decertare , dimicare : aliter 'decernere' statuere , 
ut decernere senatum dicimus . 
quantus athon haec est vera lectio : nam si 'Athos' 
legeris , 'os' brevis est et versus non stat . 
'Athon' autem dici accusativus 
indicat : nam 'hunc Athona' facit , sicut 'Apollon' 'Apollona' . 
quod autem Herodotus 'hunc Athon' et 'hunc Apollo' dicit , Atticae 
declinationis est . 
Athon autem mons est adiacens Thraciae , circa 
Lemnum insulam , in promunturio Macedoniae . 
aut quantus eryx 
Siciliae mons supra Drepanum oppidum . 
nivali vertice se attollens pater appenninus Appenninus 
mons Italiae : de hoc Lucanus nulloque a vertice 
tellus altius intumuit propiorque accessit Olympo (2.397) . 
troes et omnes Graece declinavit , unde brevis est 'es' , 
sic supra Troes agunt . 
armaque deposvere vel spectaturi , vel fessi , vel iussi , 
ne quis possit iterum foedus turbare . 
inter se coisse viros et cernere ferro vera et antiqua 
haec est lectio : nam Ennium secutus est qui ait olli cernebant 
magnis de rebus agentes . 
posteritas coepit legere 'et decernere 
ferro' : secundum quam lectionem synalipha opus est , sed 
excluso 's' , ut sit 'viro et decernere ferro' . 
vacuo patuerunt potest intellegi , ut patuerunt corporis magnitudine . 
procursu una pars orationis est . 
dat gemitum tellus pulsu pedum . 
fors et virtus miscentur in unum 'fors' , id est casus 
in Turno , virtus in Aenea ; 
nam in bello etiam casus plurimum 
valet : Cicero in Miloniana adde casus , adde incertos 
exitus Martemque communem . 
ac velut ingenti sila summove taburno Sila mons 
silva est Lucaniae , Taburnus mons Campaniae : Sallustius de fugitivis 
in silva Sila fuerunt : unde pessime quidam 'silva' legunt , 
quia proprium appellativo non potest exaequari . 
unde bene proprium 
proprio iunxit . 
pavidi cessere magistri proprie magistri sunt militum , 
pastores pecorum ; 
sed reciprocae sunt inter se istae translationes : 
nam et ductor militum pastor vocatur , ut diximus supra , et 
magistros pecorum dicimus : Cicero quem magistrum pecoris 
esse dicebat . 
mussantque ivvencae dubitant , sicut mussat 
rex ipse Latinus . 
nemori imperitet hoc est qui sunt in nemore , ut est sed tota 
aestiva repente . 
ivppiter ipse dvas aequato examine lances aut poetice 
dictum est et ratione caret : nam Iuppiter ignorare nihil poterat : 
aut certe illud quaerit , quis ibi de Turno et Aenea mortis adferat 
causam . 
nam dicunt philosophi , mortem ad eum minime pertinere : 
nam bona tantum praestat , nec ad eum quae mala sunt , pertinent : 
nam ideo et aequas lances sustinet . 
vel ideo a Iove hoc fit , ut Iunoni 
aliisque deis necessitatis violentiam probet . 
an inquirit , utrum tempus 
sit ? tamen sciendum , locum hunc a Vergilio ita esse translatum , 
ut in Homero lectus est . 
examine examen proprie est filum , 
quo trutina regitur . 
damnet labor liberet , id est quem voto liberet labor proeliandi , 
parta scilicet victoria , quoniam unusquisque ob incolumitatem 
recuperatam votis exsolvitur , id est liberatur explicitis sacrificiis , ut est 
damnabis tu quoque votis . 
non nulli sic tradunt : quem labor 
suus liberet , quem mors urgeat : nam in iure cum dicitur 'damnas esto' , 
hoc est 'damnatus esto ut des' , hoc est damno te ut des , neque alias 
liber eris . 
quidam 'labor' pro militia intellegunt. vergat pondere 
letum bene 'vergat' : nam morientes inferos petunt . 
trepidi Latini atqui laeti esse debuerunt . 
sed nimia 
Aeneae ostenditur virtus : namque naturale est , ut sociis timori sit 
inferioris audacia : unde nunc Latini sunt territi ex eo quod superiorem 
ferire ausus est Turnus . 
acies aut exercitus , aut oculi . 
ut capulum ignotum dextramque aspexit inermem 
locus hic totus ad gloriam Aeneae pertinet : namque id agit , ne 
videatur Turnus armorum vilitate superatus . 
unde ei redditur gladius , 
quo etiam cum divinis armis ab Aenea possit extingui . 
'aspexit' 
autem quasi mirabundus , quod fractus esset , cum putaret se gladium 
ferre Vulcanium . 
patrio mucrone relicto quo tempore vulneratum vidit 
Aenean . 
sed supra de Turno simul aptat habendo 
ensemque clipeumque , ensem quem Dauno ignipotens deus 
ipse parenti fecerat . 
modo ergo Metisci usus est ferro : et haec 
ratio est , quod , quamvis armatus suo gladio descendisset ad campum , 
tamen causa foederis deposuisset arma . 
nam et de Aenea hoc dixit 
dextram tendebat inermem , qui utique ad foedus non inermis 
advenerat : nam dictum est hinc pater Aeneas , sidereo 
flagrans clipeo et caelestibus armis. sane 'patrio' modo 'paterno' 
significat : nam Dauni fuerat gladius , ut ensem 
quem Dauno ignipotens deus ipse parenti fecerat . 
alias 
'patrium' a patria est derivativum . 
'mucrone' autem pro 'gladio' , a 
parte totum . 
dum trepidat dum turbatur , festinat , quod Graeci e)n a)gwni/a| 
e)sti/ <dicunt> , scilicet , quando rupto foedere , subita spe furibundus 
ardet . 
ferrum materiam pro opere <posuit , ut> 
solet , ut 
iungit equos auro genitor . 
arma dei ad vulcania hypallage pro 'dei Vulcani arma' . 
mortalis mucro mortali manu factus . 
glacies cev futtilis 
hoc loco fragilis . 
undique enim densa teucri inclusere corona strategema 
est : nam postquam Turnum fugere videre Troiani , clausere 
loca , per quae evadere poterat : aut non dedita opera inclusere Troiani , 
sed quod ita consederant . 
atque hinc vasta palus quae nunc non apparet . 
cursumque recusant scilicet genua , quae inpediebat vulnus 
inlatum sagitta . 
sane perite facit , ut gladio non utatur Aeneas , 
sed hasta eminus dimicare contendat , quia inpediente vulnere nec 
sequi poterat nec in ictum consurgere : unde est hic gladio 
fidens , hic acer et arduus hasta . 
inclusum flumine comparatio Apollonii . 
alterutro 'inclusum' , 
aut flumine aut formidine : aut duobus inclusum ; 
infra enim 
ait 'insidiis et ripa territus alta' , ut insidias pro formidine , ripam pro 
flumine posuerit . 
cervum aut puniceae utrum figurate 'cervum instat' : an potius 
cervum nanctus alioquin instat ? puniceae saeptum formidine 
pennae Lucanus claudit odoratae metuentis 
aera pennae (4.438) . 
venator canis pro 'venaticus' . 
insidiis pennarum scilicet . 
vividus umber acerrimus Tuscus : nam Umbria pars 
Tusciae est . 
sane Umbros Gallorum veterum propaginem esse Marcus 
Antonius refert : hos eosdem , quod tempore aquosae cladis imbribus 
superfuerunt , *)ombri/ous cognominatos . 
fugitque vias figura , ut 'campum 
currit , mare navigat' . 
iam iamque tenet ita ut videtur intuentibus : et hi duo 
versus verbum ad verbum sunt translati de Apollonio . 
sane summa 
brevitate rem elocutus est . 
tum vero exoritur clamor quidam quaerunt , an iam recessum 
sit his versibus a comparatione . 
sed non dubie videtur . 
increpat obiurgat , incusat , ut aestatem increpitans 
seram . 
efflagitat ensem cum clamore deposcit . 
terretque trementes quis enim saucium non timeret 
instantem , cum eum integer fugeret ? 
et bene terret eos , apud quos 
terror eius habetur : et alibi ne me terrete timentem . 
ludicra praemia vilia , digna ludo . 
haec apud antiquos 
ludibria dicebantur , non , ut nunc , in mala significatione . 
dabatur autem 
victori pro praemio aut pellis , aut vinum , esca , hordeum ; 
unde hordeariae 
quadrigae dicuntur . 
sacer oleaster fere omnia Latina arborum nomina generis 
feminini sunt , exceptis paucis , ut 'hic oleaster' et 'hoc siler' : 
Vergilius ut molle siler lentaeque genistae . 
item 'hoc buxum' , 
licet et 'haec buxus' dicatur : nam superfluam quidam volunt facere 
discretionem , ut 'haec buxus' de arbore dicamus , 'buxum' vero de 
ligno conposito : legimus enim in Vergilio de tibiis buxusque 
vocat Berecyntia matris Idaeae . 
item cum de arboribus 
loqueretur , ait et torno rasile buxum . 
venerabile lignum antiquam arborem voluit exprimere : 
seu truncus fuerit iam et aridus ob vetustatem . 
et ideo 'lignum' humiliter 
dictum accipiunt , ornavit tamen 'venerabile' dicendo . 
ubi figere dona solebant proprie , ut ait 
sacra ad fastigia fixi . 
et quaeritur , cur terreno deo nautae dona 
suspenderent ? 
quia constat omnes in periculis suis deos patrios invocare 
et ideo illis vota solvere , quorum familiarius numen opitulari sibi 
credant . 
nullo discrimine sine aliquo intuitu religionis . 
et deest 
'habito' , ut sit 'nullo discrimine habito' . 
intellegendum autem , eatenus 
stirpem excisum , quatenus supra terram fuit ; 
ergo 'stirpem' pro 'arborem' 
accipiendum , quia et subolem 'stirpem' appellant . 
fixam et lenta radice tenebat plenum est : quam radix 
fixam tenebat . 
et bene 'tenebat' : quasi propter piaculum remotae 
arboris hoc videtur passus Aeneas . 
et ideo dixit 'tenebat' , quod adeo 
veri simile est , ut Faunus Turnum audiat et hastam moretur . 
prendere cursu quidam humiliter 'prendere' dictum accipiunt . 
ferrum terra tene 'ferrum' pro telo ; 
'terra' autem pro 
'Tellus' , elementum pro dea posuit . 
bello fecere profanos 'profanum' proprie dicitur quod ex 
religiosa re in hominum usum convertitur , ut hic plenissime ostenditur : 
dicens enim Turnus 'colui vestros si semper honores , quos contra Aeneadae 
bello fecere profanos' <ostendit> 
et sibi religiosam fuisse arborem , 
et a Troianis in usum communem fuisse praesumptam : nam ex sua 
persona poeta ait 'forte sacer Fauno foliis oleaster amaris hic 
steterat nautis olim' et subiunxit 'sed stirpem Teucri nullo discrimine 
sacrum s.' at postea dicendo 'bello fecere profanos' docuit 'profanum' 
esse quod a religione in usum hominum transiit . 
sacro profanum contrarium , 
ut festo profestum , fasto nefastum . 
ergo non omne quod sacrum 
non sit , profanum , sed quod sacrum fuerit et esse desierit . 
non cassa in vota non ad inania vota poposcit auxilium . 
luctans moratus 'luctatus' et 'moratus' erat integrum , 
quod vitavit propter o(moiote/leuton . 
'in stirpe' autem hic radicem dixit . 
rursus in avrigae faciem mutata metisci kata\ to\ siwpw/menon 
intellegimus Iuturnam in numen reversam , postquam Turnus 
currus reliquit . 
avdaci nymphae ut supra diximus , ubicumque 
inducit nitentem aliquem sine effectu , audacem dicit . 
praecipue autem 
hoc de Rutulis servavit dicens . 
licere pro 'quod liceret' . 
armis animisque refecti sicut armis , ita et animis : nam 
armorum inopia animi ante utriusque torpebant . 
hic acer et ardvus hasta potest et 'hic hasta fidens' subaudiri . 
certamina martis anheli alii 'certamine' legunt , ut sit 
sensus : adsistunt contra se in Martis anheli certamine . 
fulva de nube de aere , de elemento suo . 
quae iam finis erit conivnx 'iam' denique . 
verba ista 
quasi iam taediantis sunt ad longam Iunonis iracundiam , unde et 
paulo post desine iam tandem precibusque inflectere 
nostris . 
indigetem Aenean scis ipsa et scire fateris subaudis 
'fore' . 
et indigetes dii duplici ratione dicuntur : vel secundum Lucretium , 
quod nullius rei egeant , qui ait ipse suis pollens 
opibus nihil indiga curae : vel quod nos deorum indigeamus , unde 
quidam omnes deos indigetes appellari volunt . 
alii patrios deos indigetes 
dici debere tradunt , alii ab invocatione indigetes dictos volunt , quod 'indigeto' 
est precor et invoco : vel certe indigetes sunt dii ex hominibus 
facti , et dicti indigetes quasi in diis agentes . 
sane de Aenea fabula 
talis est : cum Turno occiso et accepta Lavinia , condita civitate in Numicum 
fluvium , ut alii volunt , sacrificans , ut alii , Mezentium , ut alii , 
Messapum fugiens , cecidisset , nec eius esset cadaver inventum , Ascanius , 
filius eius , victo Mezentio cum ceteris Troianis credens et iactitans inter 
numina receptum , sive patrem volens consecrare , templum ei constituit , 
quod indigetis appellari iussit . 
mortalin decvit violari vulnere divum 'mortali vulnere' 
dixit , non 'letali' , sed , aut quo mortales laborant , aut a mortali 
inlato . 
aut 'mortali vulnere' , id est mortem facienti : ergo non 
quasi Iuturna mortalis sit. 'divum' autem subaudis 'futurum' . 
quid enim sine te ivturna valeret parenthesis : poterat 
enim excusare se Iuno , nihil fecisse commemorans , unde eam auctorem 
fuisse Iuppiter dicit propter illud auctor ego audendi . 
desine iam tandem singula pronuntianda sunt . 
dicendo 
autem 'tandem' odium perseverantis ostendit . 
nec te tantus edat tacitam dolor †scilicet sidereis 
odiis urgere Troianos . 
sane 'edo edis edit' integrum verbum est , ut 
lego , legis , legit : nam 'edo es est' esse anomalum constat . 
ventum ad supremum est per infinitum modum verbi dictum . 
Troianos potvisti id est iam non potes : ideo enim 
praeterito usus est tempore . 
et bene 'potuisti' , quia ipsa dixerat 
atque ipsos potuit submergere ponto et iterum Mars 
perdere gentem inmanem Lapithum valuit . 
deformare domum deformem reddere per luctum . 
submisso vultu habitum futurae orationis ostendit . 
quia nota mihi tua magne voluntas ivppiter hoc ideo 
Iuno , quia Iuppiter necessitatem obiecerat fati , dicens 'ventum 
ad supremum est' . 
sed Iuno , sciens fatum esse quicquid Iuppiter 
dixerit , dicit se cedere eius voluntati : nam id agit , ut conciliet 
sibi eius favorem ad petitionem futuram . 
aeria sede nubem dixit , quia supra dixerat fulva 
pugnas de nube tuentem : nam et hoc accusaverat Iuppiter . 
ergo 
argumento verisimili utitur , quasi dicat , non facerem solum ut spectatrix 
essem , sed ipsam rem gererem . 
digna indigna pati id est omnia . 
et proverbialiter 
dictum est . 
succurrere fratri bene 'fratri' , ne , si diceret 'Turno' , careret 
adfectu . 
pro vita ac si diceret : pro re nobis data , id est superis . 
et bene figuravit 'audere probavi' . 
non ut tela tamen non ut contenderet arcum hoc 
loco quasi Iuturnam sagittam iecisse significat ; 
sed , ut supra 
diximus , possumus accipere , quod alter in eius gratiam in Aenean 
tela contorsit . 
ipsi adscribendum ergo 'contenderet arcum' . 
alii 'ostenderet' , 
id est adiuvaret tendentem in Aenean telum : non enim certus 
auctor vulneris fuerat . 
adivro stygii caput inplacabile fontis pro 'iuro' , 
nam prothesis est . 
quidam tamen volunt 'iuro' tunc dici debere , 
cum confirmamus aliquid aut promittimus , ut 'iuro me facturum' , 
'adiuro' vero , cum negamus , ut 'adiuro me non posse' , 'adiuro me 
non fecisse' : Terentius adiurat , se non posse apud vos , Pamphilo 
absente , perdurare . 
potest tamen et 'ad' valde significare , 
ut sit 'adiuro' valde iuro . 
'inplacabile' autem periurantibus inplacabile . 
et bene respondit ad illud quod Iuppiter iuraverat in decimo 
 , ne quis deorum Troianis vel Rutulis ferret auxilium . 
una superstitio id est 'sola' vel 'summa' , ut 
unam posthabita coluisse . 
'superstitio' autem religio , metus , eo 
quod superstet capiti omnis religio . 
reddita hoc est data : nam 
prothesis est . 
exosa relinquo 'exosus' et 'perosus' de eo tantum qui odit , 
dicitur . 
nulla fati quod lege tenetur bene 'fati' : nam victoriae 
lex est , ut victi cedant in habitum nomenque victorum . 
pro maiestate tuorum respexit ad Saturnum , qui in 
Italia aliquando regnaverat : inde ait 'tuorum' . 
nam et Latinus inde 
originem ducit , ut Fauno Picus pater , isque parentem 
te , Saturne , refert , tu sanguinis ultimus auctor . 
esto component consentit , sed invita . 
sit Romana potens itala virtute propago hoc videtur 
dicere : si fataliter inminet ut a Troianis origo Romana descendat , 
Troiani Italorum nomen accipiant , ut Romani de Italis , non de 
Troianis videantur esse progeniti . 
es germana iovis saturnique altera proles locus de 
obscuris , de quo quidam hoc sentiunt : petis paene inlicita , sed concedenda 
sunt , quoniam soror Iovis es , id est Saturni filia . 
quod si 
voluerimus admittere , erit sequens versus incongruus , ut 'irarum 
tantos volvis sub pectore fluctus' . 
unde melius est ut ita intellegamus : 
soror Iovis es , id est Saturni filia : unde non mirum est 
tantam te iracundiam retinere sub pectore . 
nam scimus unumquemque 
pro generis qualitate in iram moveri : nobiles enim etsi ad praesens 
videntur ignoscere , tamen in posterum iram reservant . 
quod 
nunc Iunoni videtur obicere : nam cum se concedere diceret , petiit 
tamen quod graviter posset obesse Troianis . 
sic Homerus inducit 
Calchantem dicentem de Agamemnone : regum irae ita se habent , 
ut , etiam si ad praesens indulgere videantur , stimulos iracundiae ad 
futurum reservent . 
do quod vis bene praesenti usus est tempore : nam promissio 
numinis pro facto est . 
subsident remanebunt , latebunt , in Latinorum scilicet 
multitudine , ut galeaque ima subsedit Acestes . 
ritusque sacrorum adiciam verum est : nam sacra matris deum 
Romani Phrygio more coluerunt . 
* * * q et patritae leges appellatum 
est dixit q morem sacrorum ritusque continebant quod licet in VII . 
dixerit 
plenius tamen declarat * * * ri . 
q. t. nihil est enim sermo patrius Ausoniusque 
nisi avitus , quippe cum Ausonii antiqui Italiae populi fuisse 
referantur : nam patri * * * quod ait 'morem ritusque . 
s. adiciam' ipso 
titulo legis Papiriae usus est , quam sciebat de ritu sacrorum publicatam . 
et quod iunxit 'faciamque omnis' * * * sic enim dictae sunt leges 
avitae et patritae et utramque legem sacrorum complexus est . 
nam 
ritus est comprobata in administrandis sacri * * * q. civitas ex alieno ascivit 
sibi ; 
cum receptum est , mos appellatur . 
alii ita definiunt , ritum esse , 
quo sacrificium uti fiat * * * tis aut institutus religiosus aut cerimoniis 
consecratus , isque privatus aut publicus est , publicus ut curiarum , compitorum 
* * * 
mentem laetata retorsit iste quidem hoc dicit ; 
sed 
constat bello Punico secundo exoratam Iunonem , tertio vero bello 
a Scipione sacris quibusdam etiam Romam esse translatam . 
his actis remoto a Turno auxilio . 
dimittere ab armis per transitum historiae usus est verbis ; 
nam qui ab exercitu relaxantur , ab armis dicuntur dimitti : 
Sallustius de Oppio , ubi eum Cotta in contione ab exercitu cogit 
abscedere , dicit , se eius opera non usurum , eumque ab armis 
dimittit . 
pestes cognomine dirae proprie 'pestes' vocantur , 'dirae' 
vero cognomine . 
et dictae 'dirae' , quod non nisi ante iratum 
Iovem videntur , ut saevique in limine regis apparent . 
tartaream megaeram bene 'Tartaream' addidit , ut ostendat 
esse et terrenam et aeriam Megaeram : nam , ut etiam in tertio 
diximus , volunt periti quandam triplicem potestatem esse et 
in terris et apud superos , sicut est furiarum apud inferos . 
ideo 
autem dicit has ex Nocte progenitas , ut ostendat et latenter oriri 
et intolerabilem esse iram deorum . 
nox intempesta perpetuum est 
noctis epitheton . 
alio modo dicimus intempestam , partem noctis significantes . 
uno eodemque tulit partu dispositio haec poetae , quae 
dicit has et similes esse furiis , et cum his esse procreatas , hoc agit , 
ut ostendat illam prudentium opinionem , esse tam apud superos 
quam in terris , sicut apud inferos furias . 
saevi regis epitheton est accommodatum , id est cum saevit ; 
neque enim est Iuppiter semper saevus . 
apparent videntur , praesto sunt ad obsequium : unde 
etiam apparitores constat esse nominatos . 
letum horrificum volunt Iovem non esse mortis auctorem , 
sed posse mortis genere vel prodesse vel obesse mortalibus . 
inque omen ivturnae occurrere ivssit ut Iuturnae 
omen fraternae mortis efficeret . 
non secus ac nervo per nubem inpulsa sagitta sic 
illa descendit , ut solet sagitta conscendere . 
hinc Statius traxit 
ut diceret de disco iacto similisque cadenti crescit in adversos . 
'inpulsa' autem proprie , sicut supra incertum qua 
pulsa manu . 
felle veneni amaritudine veneni , suco noxio : aut certe 
periphrasticos dixit venenum , ut bi/h *(hraklhei/h . 
telum inmedicabile 'inmedicabile' est , cuius vulneri mederi 
non possit . 
celeres hypallage est pro 'celeriter' : et ita celeriter , ut transiliat 
priusquam exeat. transilit umbras hyperbole est ; 
namque 
umbra semper tela comitatur , hic ait , transit umbras sagitta : male 
enim quidem 'auras' legunt . 
talis se taliter . 
collecta ex nimia scilicet furiae magnitudine . 
culminibus desertis noctuam dicit , non bubonem ; 
nam 
ait 'alitis in parvae' : bubo autem maior est . 
serum canit triste , diuturnum , ut seraque 
terrifici cecinerunt omina vates : Sallustius serum bellum 
in angustiis futurum . 
clipevmque everberat alis signa sunt ista plangentium . 
stridorem vocis scilicet sonum : nam utrumque tangit 
augurium , et oscinum et praepetum , quod graviter posset obesse 
Troianis : sic Homerus inducit Calchanta . 
crines scindit solutos aut solvit et scindit : aut 'solutos' 
non propter fratris exitium sed * * * 
quid nunc decenter inducit loqui coepisse . 
durae inmiti , quae possum fratrem cernere tot laboribus 
subditum . 
monstro augurio ex Iovis voluntate venienti . 
obscenae volucres invidiose dixit ; 
nam una est . 
quo vitam dedit aeternam quia occurrebat , sed praestitit 
inmortalitatem , dicit hanc aeternam esse causam doloris . 
inmortalis per indignationem dictum est 'inmortalis ego' , 
quam maxime scilicet con * * * 
glauco amictu quasi nympha , propter undarum similitudinem . 
ingens arboreum quidam pro ligneo accipiunt , ut hoc * * * 
ingens arboreum non sunt duo epitheta ; 
sed Aeneas ingens telum 
coruscat arboreum . 
saevis certandum comminus armis hoc ideo dicit , quia vulnere 
tardus magis comminus pugnare desiderat . 
tete in facies te ipsum . 
et est proverbialiter dictum . 
contrahe collige ; 
est autem hostilis iracundia . 
animis id est viribus : aut enim animo , aut corpore , aut precibus 
et voce possumus quidquid possumus : et hoc ideo , quia saeptus 
erat undique et non habebat effugium . 
caput quassans concutiens , ut tunc quassans 
caput . 
et ivppiter hostis ordo est 'ferox hostis' . 
saxum circumspicit Homeri totus hic locus est . 
campo quod forte iacebat limes agro positus secundum 
artem propiori respondit , sicut est in carcere locus , quod 
Tullianum appellatur . 
manu raptum trepida aut festina : aut re vera 'trepida' , 
quia sequitur 'sed neque currentem se nec cognoscit euntem' . 
torquebat bene inperfecto usus est tempore , quia non est perfectum 
quod voluit , ut nec spatium evasit totum neque 
pertulit ictum . 
viri mire 'viri' addidit , quasi propter rationem eius , qui 
languide iecerat , ut ipse lapis sine effectu fuerit : ut si dixisset , talis 
est vir qualem descripsi . 
nec spatium evasit hic distinguendum est , ut sit 'totum 
neque pertulit ictum' , id est evacuatus est impetus ipsius spatio 
longiore . 
ac velut in somnis Homeri comparatio . 
nec quo se eripiat totum enim Troiani clauserant . 
sortitus fortunam oculis hunc locum oculis ad feriendum 
elegit Aeneas , quem fortuna destinaverat vulneri . 
nec fulmine pro 'tonitru' , sine quo numquam fulmen 
emittitur . 
atri turbinis instar multis utitur comparationibus ad 
exprimendum nimium impetum . 
et 'instar' , ut supra diximus , 
per se plenum est nec recipit praepositionem , licet Serenus ad 
instar dixerit , quod in idoneis non invenitur auctoribus . 
ictus percussus : nam participium est , ac si diceret 'cecidit 
elisus' . 
equidem mervi secundum artem agit rhetoricam : nam 
quotiens personae in invidia sunt , aliae pro his opponuntur . 
unde 
ita agit : ego quidem occidi mereor , sed tu debes ignoscere parentis 
intuitu . 
nec deprecor non refuto , non recuso . 
utere sorte tua interfice hostem tuum . 
fuit et tibi talis Anchises hic distinguendum , ut duo 
dicat : et habuisti patrem , et pater es . 
et me ordo est 'redde meis' ; 
sed ne ex aperto rem viro 
forti pudendam peteret , interpositione usus est , dicens 'seu corpus 
spoliatum lumine mavis' . 
tendere palmas ausonii videre ad gloriam Aeneae pertinet , 
quod se Turnus cunctis praesentibus victum fatetur . 
tua est lavinia coniunx quae fuerat causa certaminis . 
ulterius ne tende odiis noli velle crudelitatem tuam 
ultra fata protendere , sed redde corpus sepulchro . 
acer in armis 
non tantum ad praesens refertur , sed quia semper in armis acer 
esse consuevit . 
cunctantem flectere sermo coeperat omnis intentio 
ad Aeneae pertinet gloriam : nam et ex eo quod hosti cogitat parcere , 
pius ostenditur , et ex eo quod eum interimit , pietatis gestat insigne : 
nam Euandri intuitu Pallantis ulciscitur mortem . 
infelix balteus nulli domino felix . 
et sic est dictum 
'infelix balteus' , sicut Lacedaemoniosque hymenaeos . 
et sciendum , balteum habuisse Turnum ad insultationem et iactantiam , 
non ad utilitatem , unde est atque umeris inimicum 
insigne gerebat . 
monumenta doloris proprie ; 
nam et monumentum ab 
eo quod mentem moneat , dictum est . 
hausit vidit , ut hauriat hunc oculis ignem 
crudelis ab alto Dardanus . 
pallas inmolat et ad suae mortis et ad rupti foederis 
ultionem , te tamquam hostiam inmolat Pallas . 
frigore morte , ut corpusque lavant frigentis 
et ungunt . 
vitaque cum gemitu fugit indignata sub umbras 'indignata' , 
vel quia post preces veniam non meruerat ; 
vel quia Laviniam 
fore sciebat Aeneae ; 
vel quia , ut supra de Camilla 
diximus , discedebat a iuvene . 
nam volunt philosophi invitam animam 
discedere a corpore cum quo adhuc habitare naturae legibus 
poterat : sic Homerus 
yuxh\ d' e)k r(eqe/wn ptame/nh *)/ai+do/sde bebh/kei 
o(\n po/tmon goo/wsa , lipou=s' a)ndroth=ta kai\ h(/bhn .
