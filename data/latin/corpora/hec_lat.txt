FABULAE INTERLOCUTORES . 
BACCHIS , meretrix , amica Pamphili . 
LACHES , senex , pater Pamphili . 
MYRRHINA , mater Philumenae . 
PAMPHILUS , filius Lachetis et Sostratae . 
PARMENO , servus . 
PHIDIPPUS , senex , pater Philumenae . 
PHILOTIS , meretrix . 
SOSIA , servus . 
SOSTRATA , mater Pamphili . 
SYRA , anus , lena . 
INTRODUCTION . 
THE Hecyra takes its name from the fact that its plot turns upon the misunderstanding between a mother and daughter-in-law . 
Colman has translated the word 'step-mother ; ' but e(kura/ is etymologically , and in meaning , the same word as 'socrus , ' a mother-in-law ; 
and there is the same close connexion between the correlative words nuo/s and 'nurus , ' a daughter-in-law . 
The story of the play is as follows : A young man named Pamphilus , son of Laches and Sostrata , used to keep company with one Bacchis . 
One night as he was going to her house , rather the worse for wine , he met Philumena , the daughter of Phidippus and Myrrhina , on the road , and offered her violence , both of them being ignorant who the other was . 
She could not get any thing from him which could serve as a clue to his recognition ; 
but he in the struggle managed to tear from her finger a ring , which he carried to Bacchis and gave to her . 
A short time after this he was married ; 
for his father was very anxious to break off his intimacy with Bacchis , and to see his son quietly settled down , that he might have some prospect of domestic comfort in his old age ; 
and he never let his son have any peace till he consented to take to himself a wife . 
By a strange coincidence the wife selected for him was this very Philumena , whom he had met at night on his way to his mistress's house ; 
and her mother was only too glad to have her married , hoping that she would be saved from public disgrace . 
But things did not turn out as smoothly as she expected ; 
for Pamphilus did not at first shake off his old love , but continued to visit Bacchis every day , and totally avoided the company of his wife . 
Gradually , however , a change took place . 
Bacehis , being annoyed at the marriage of Pamphilus , behaved with great coldness and caprice towards him . 
Philumena , on the other hand , bore his neglect with the greatest patience and good temper . 
And so it came about that Pamphilus abandoned Bacchis altogether , and became devotedly attached to his wife . 
At this moment a relation of his father's dies at Imbros , and Pamphilus is despatched to the spot to look after his property , his wife being left with her mother-in-law Sostrata . 
But this arrangement does not last long . 
Philumena , finding that she has no hope of concealing her situation from her mother-in-law , begins to avoid her , and to withdraw from her company as much as possible ; 
till , at last , she goes to her own mother on the pretence of attending a family sacrifice , and stays with her , refusing to return to her mother-in-law . 
Sostrata sends for her , but in vain ; 
and she goes to see her , but is refused admittance . 
This brings us to the beginning of the Second Act of the play , where the action really commences ; 
for all that we had hitherto is merely a kind of prologue . 
Laches , Pamphilus' father , has now heard of this estrangement between his wife and his daughter-in-law , and comes into town to look into the matter . 
Priding himself much upon his wonderful knowledge of every thing that is going on , he lays it down decidedly that Sostrata alone is to blame ; 
that all mothers-in-law hate their daughters-in-law , and that she must have driven Philumena away by her unkindness ; 
and he is more confirmed in his opinion by the statement of Phidippus that his daughter refuses to come back to Laches' house while her husband is away . 
Sostrata in vain endeavours to clear herself . 
At this moment Philumena's expected child is born ; 
and Pamphilus returns home at the critical moment . 
Hearing that his wife is ill , he rushes into the house to see her , and there discovers the whole state of the case . 
Myrrhina entreats him to keep the matter quiet , and he so far retains his affection for his wife that he promises to do so , and is wretched at the thoughts of a separation from her , though he comes to the conclusion that after this child's birth , the son of he does not know whom , it is impossible for him ever to receive her back into his house . 
Meanwhile he sees the necessity of getting rid of his slave Parmeno , who will otherwise be sure to discover what is going on . 
So he sends him off on two errands , the last of which keeps him fully employed at a distance the rest of the day . 
The body of the play is occupied by the indignant expostulations of the two fathers with Pamphilus , and with their wives . 
Now that Pamphilus has a son , Laches cannot conceive why he should not take his wife home again ; 
and Phidippus is furious with him , with Laches , and with Myrrhina his wife . 
Sostrata comes to the determination of leaving town , and going to live with her husband in the country , hoping that her absence will remove the last obstacle to Philumena's return ; 
but notwithstanding this , Pamnphilus still persists in his refusal to receive his wife , and at last the old men come to the conclusion that he must be still carrying on his old love affair with Bacchis , and determine to send for her , and to endeavour by fair means or foul to break off her intimacy with Pamphilus . 
Bacchis is accordingly sent for , and she completely clears herself and Pamphilus from the suspicion , and further undertakes to explain the real state of affairs to Myrrhina and Philumena . 
This brings out the true history of Philumena ; 
and Bacchis is able to inform Pamphilus that his wife was the owner of the ring which she had received from him . 
This entirely changes Pamphilus' view of the case , and he is beside himself with delight . 
This play is not remarkable for any of the spirit which generally appears in Terence's plays . 
The event on which the plot of the play depends , and the circumstances of Philumena's illness , having necessarily to be kept in the background , gives an air of restraint to the whole piece . 
Indeed , within the whole action , properly so called , there is no incident except the discovery of the ring . 
The plot is much more simple , and the characters less interesting than those of any other play ; 
and in the treatment of the character of the slave we notice a marked departure from the ordinary idea of that part . 
The Parmeno of the Hecyra is a very different personage from his namesake of the Eunuchus . 
He is merely sententious and inquisitive ; 
and the only amusement which we get out of him is that he is very anxious to discover his master's secret , and that his curiosity is not gratified . 
HECYRA . 
ACTA LUDIS MEGALENSIBUS , SEX . 
IUL . 
CAESARE CN . 
CORNELIO DOLABELLA AEDILIBUS CURULIBUS . 
NON EST PERACTA . 
MODOS FECIT FLACCUS CLAUDII , TIBIIS PARIBUS . 
TOTA GRAECA APOLLODORU FACTA EST . 
ACTA PRIMO SINE PROLOGO . 
DATA SECUNDO CN . 
OCTAVIO T. MANLIO COSS . 
RELATA EST L. AEMILII PAULI LUDIS FUNEBRIBUS . 
NON EST PLACITA . 
TERTIO RELATA EST Q. FULVIO L. MARCIO AEDILIBUS CURULIBUS . 
EGIT L. AMBIVIUS TURPIO . 
PLACUIT . 
Prologus 
Hecyra est huic nomen fabulae : haec cum data 
Nova est novum intervenit vitium et calamitas , 
Ut neque spectari neque cognosci potuerit . 
Ita populus studio stupidus in funambulo 
Animum occuparat . 
Nunc haec plane est pro nova ; 
Et is qui scripsit hanc ob eam rem noluit 
Iterum referre ut iterum posset vendere . 
Alias cognostis eius : quaeso hanc nunc noscite . 
ALTER PROLOGUS . 
Prologus 
Orator ad vos venio ornatu prologi : 
Sinite exorator sim , eodem ut iure uti senem 
Liceat quo iure sum usus adolescentior ; 
Novas qui exactas feci ut inveterascerent , 
Ne cum poeta scriptura evanesceret . 
In his quas primum Caecili didici novas 
Partim sum earum exactus , partim vix steti . 
Quia scibam dubiant fortunam esse scenicam , 
Spe incerta certum mihi laborem sustuli . 
Easdem agere coepi ut ab eodem alias discerem 
Novas studiose , ne ilium ab studio abducerem . 
Perfeci ut spectarentur . 
Ubi sunt cognitae , 
Placitae sunt . 
Ita poetam restitui in locum 
Prope iam remotum iniuria adversarium 
Ab studio atque ab labore atque arte musica . 
Quod si scripturam sprevissem in praesentia , 
Et in deterrendo voluissem operam sumere , 
Ut in otio esset potius quam in negotio , 
Deterruissem facile ne alias scriberet . 
Nunc quid petam mea causa aequo animo attendite . 
Hecyram ad vos refero , quam mihi per silentium 
Numquam agere licitum est ; 
ita eam oppressit calamitas . 
Eam calamitatem vestra intelligentia 
Sedabit , si erit adiutrix nostrae industriae . 
Quum primum eam agere coepi , pugilum gloria , 
Funambuli eodem accessit expectatio : 
Comitum conventus , strepitus , clamor mulierum 
Fecere ut ante tempus exirem foras . 
Vetere in nova coepi uti consuetudine , 
In experiendo ut essem : refero denuo 
Primo actu placeo ; 
quum interea rumor venit 
Datum iri gladiatores ; 
populus convolat : 
Tumultuantur , clamant , pugnant de loco : 
Ego interea meum non potui tutari locum . 
Nunc turba nulla est : otium et silentium est : 
Agendi tempus mihi datum est : vobis datur 
Potestas condecorandi ludos scenicos . 
Nolite sinere per vos artem musicam 
Recidere ad paucos : facite ut vestra auctoritas 
Meae auctoritati fautrix adiutrixque sit . 
[Si numquam avare pretium statui arti meae , 
Et eum esse quaestum in animum induxi maximum , 
Quam maxime servire vestris commodis , ] 
Sinite impetrare me , qui in tutelam meam 
Studium suum et se in vestram commisit fidem , 
Ne cun circumventum inique iniqui irrideant . 
Mea causa causam hanc accipite , et date silentium , 
Ut libeat scribere aliis , mihique ut discere 
Novas expediat posthac pretio emtas meo . 
PHILOTIS . 
SYRA . 
Ph . 
Per pol quam paucos reperias meretricibus 
Fideles evenire amatores , Syra . 
Vel hic Pamphilus iurabat quoties Bacchidi , 
Quam sancte ut quivis facile posset credere , 
Nunquam illa viva lucturum uxorem domum . 
Hem duxit . 
Sy . 
Ergo propterea te sedulo 
Et moueo , et hortor , ne cuiusquam misereat , 
Quin spolies , mutiles , laceres , quemque nacta sis . 
Ph . 
Utine eximium neminem habeam ? 
Sy . 
Neminen ; 
Nam nemo illorum quisquam , scito , ad te venit 
Quin ita paret sese abs te ut blanditiis suis 
Quam minimo pretio suam voluptatem expleat . 
Iliscine tu , amabo , non contra insidiabere ? 
Ph . 
Tamen pol eandem iniurium est esse omnibus . 
Sy . 
Iniurium autem est ulcisci adversarios , 
Aut qua via te captent eadem ipsos capi ? 
Eheu me miseram , cur non aut istaec mihi 
Aetas et forma est , aut tibi haec sententia ? 
PARMENO . 
PHILOTIS . 
SYRA . 
Pa . 
Senex si quaeret me , modo isse dicito 
Ad portum , percontatum adventum Pamphili . 
Audin quid dicam Scirte ? 
si quaeret me , uti 
Tum dicas : si non quaeret , nullus dixeris ; 
Alias ut uti possim causa hac integra . 
Sed videone ego Philotium ? 
unde haec advenit ? 
Philotis salve multum . 
Ph . 
O salve Parmeno . 
Sy . 
Salve mecastor Parmeno . 
Pa . 
Et tu edepol Syra . 
Dic mihi , Philotis , ubi te oblectasti tam diu ? 
Ph . 
Minime equidem me oblectavi , quae cum milite 
Corinthum hinc simul profecta inhumanissimo : 
Biennium ibi perpetuum misera illum tuli . 
Pa . 
Edepol te desiderium Athenarum arbitror , 
Philotium , cepisse saepe , et te tuum 
Consilium contemsisse . 
Ph . 
Non dici potest 
Quam cupida eram huc redeundi , abeundi a milite , 
Vosque hic videndi , antiqua ut consuetudine 
Agitarem libere inter vos convivium ; 
Nam illi haud licebat nisi praefinito loqui 
Quae illi placerent . 
Pa . 
Haud opinor commode 
Finem statuisse orationi militem . 
Ph . 
Sed quid hoc negoti est modo quae narravit mihi 
Hic intus Bacchis ? 
quod ego nunquam credidi 
Fore ut hac ille viva posset animum inducere 
Uxorem habere . 
Pa . 
Iabere autem ? 
Ph . 
Eho tu , an non habet ? 
Pa . 
Habet : sed firmae lae vereor ut sint nuptiae . 
Ph . 
Ita Di Deaeque faxint , si in rem est Bacchidis . 
Sed qui istuc credam ita esse ? 
die mihi , Parmeno . 
Pa . 
Non est opus prolato : hoc percontarier 
Desiste . 
Ph . 
Nempe ea causa , ut ne id fiat palam . 
Ita me Di amabunt , haud propterea te rogo 
Ut hoc proferam , sed ut tacita mecum gaudeam . 
Pa . 
Nunquam dices tam commode ut tergum meum 
Tuam in fidem committam . 
Ph . 
Ah noli , Parmeno ; 
Quasi tu non multo malis narrare hoc mihi 
Quam ego quae percontor scire . 
Pa . 
Vera haec praedicat ; 
Et illud mihi vitium est maximum . 
Si mihi fidem 
Das te tacituram , dicam . 
Ph . 
Ad ingenium redis . 
Fidem do : loquere . 
Pa . 
Ausculta . 
Ph . 
Istic sum . 
Pa . 
Hanc Bacchidem 
Amabat ut quum maxime tum Pamphilus 
Quum pater uxorem ut ducat orare occipit : 
Et haec communia omniurn quae sunt patrum , 
Sese senem esse , dicere , ilium autem unicum ; 
Praesidium velle se senectuti suae . 
Ille primo se negare : sed postquam acrius 
Pater instat , fecit animi ut incertus foret 
Pudorine anne amori obsequeretur magis . 
Tundendo atque odio denique effecit senex : 
Despondit ei gnatam huius vicini proximi . 
Usque illud visum est Pamphilo neutiquam grave , 
Donec iam in ipsis nuptiis , postquam vicet 
Paratas , nec moram ullam quin ducat dari , 
Ibi demum ita aegre tulit ut ipsam Bacchidem , 
Si adesset , credo ibi eius commiseresceret . 
Ubicumque datum erat spatium solitudinis , 
Ut colloqui mecum una posset ; 
" Parmeno , 
Perii : quid ego egi ? 
in quod me conieci malum ? 
Non potero hoc ferre , Parmeno : peril miser." 
Ph . 
At te Di Deaeque perduint cum isto odio Lache . 
Pa . 
Ut ad pauca redeam , uxorem deducit domum . 
Nocte illa prima virginem non attigit ; 
Quae consecuta est nox eam , nihilo magis . 
Ph . 
Quid ais ? 
cum virgine una adolescens cubuerit 
Plus potus , illa se abstinere ut potuerit ? 
Non verisimile dicis ; 
nec verum arbitror . 
Pa . 
Credo ita videri tibi ; 
nan nemo ad te venit 
Nisi cupiens tui : ille invitus illam duxerat . 
Ph . 
Quid deinde fit ? 
Pa . 
Diebus sale pauculis 
Post Pamphilus me solum seducit foras ; 
Narratque ut virgo ab se integra etiam tum siet ; 
Seque ante quam eam uxorem duxisset domum 
Sperasse eas tolerare posse nuptias : 
"Sed quam decrerim me non posse diutius 
Habere , cam ludibrio haberi , Parmeno , 
Quin integram itidem reddam ut accepi ab suis , 
Neque honestum mihi , neque utile ipsi virgini est." 
Ph . 
Pium ac pudicum ingenium narras Pamphili . 
Pa . 
"Hoc ego proferre incommodum mihi esse arbitror ; 
Reddi patri autem cui tu nihil dicas viti , 
Superbum est . 
Sed illam spero ubi hoc cognoverit , 
Non posse se mecum esse , abituram denique." 
Ph . 
Quid interea ? 
ibatne ad Bacchidem ? 
Pa . 
Quotidie . 
Sed , ut fit , postquam hunc alienum ab sese videt , 
Maligna multo et magis procax facta ilico est . 
Ph . 
Non edepol mirum . 
Pa . 
Atqui ea res multo maxime 
Disiunxit illium ab illa , postquam et ipse se , 
Et illam , et hanc quae donli erat , cognovit satis , 
Ad exemplum amrbarum mores earum existimans . 
Haec , ita uti liberali esse ingenio decet , 
Pudens , modesta ; 
incommoda atque iniurias 
Viri omnes ferre , et tegere contunielias . 
Hic animus partim uxoris misericordia 
Devinctus , partim victus huius iniuriis , 
Paulatim elapsus est Bacchidi , atque huc transtulit 
Amorem , postquami par ingenium nactus est . 
Interea in Imbro moritur cognatus senex 
Horunce : ea ad hos redibat lege hereditas . 
Eo amantem invitum Pamphilum extrudit pater . 
Relinquit cum matre hic uxorem ; 
nam senex 
Rus abdidit se ; 
huc raro in urbem commeat . 
Ph . 
Quid adhuc habent infirmitatis nuptiae ? 
Pa . 
Nunc audies . 
Primo dies complusculos 
Bene conveniebat sane inter eas . 
Interim 
Miris modis odisse coepit Sostratam : 
Neque lites ullae inter eas , postulatio 
Nunquam . 
Ph . 
Quid igitur ? 
Pa . 
Si quando ad eam accesserat 
Confabulatum , fugere e conspectu ilico ; 
Videre nolle : denique , ubi non quit pati , 
Simulat se a mnatre arcessi ad rem divinam : abit . 
Ubi illic est dies conplures , arcessi iubet : 
Dixere causam tunc nescio quam : iterum iubet : 
Nemo remisit . 
Postquam arcessunt saepius , 
Aegram esse simulant mulierem . 
Nostra ilico 
It visere ad eam : admisit nemo . 
Hoc ubi senex 
Rescivit , heri ea causa rure huc advenit : 
Patren continuo convenit Philumenae . 
Quid egerint inter se nondum etiam scio ; 
Nisi sane curae est quorsum eventurum hoc siet . 
Habes omnem rem : pergam quo coepi hoc iter . 
Ph . 
Et quidem ego : nam constitui cum quodam hospite 
Me esse ilium conventuram . 
Pa . 
Di vertant bene 
Quod agas . 
Ph . 
Vale . 
Pa . 
Et tu bene vale , Philotium . 
LACHES . 
SOSTRATA . 
La . 
Pro Deum atque hominum fidem , quod hoc genus est , quae haec est coniuratio . 
Utine omnes mulieres eadem aeque studeant , nolintque omnia ; 
Neque declinatam quicquam ab aliarum ingenio ullam reperias ? 
Itaque adeo uno animo omines socrus oderunt nurus : 
Viris esse adversas aeque studium est ; 
similis pertinacia est ; 
In eodemque omnes mihi videntur ludo doctae ad malitiam . 
Ei ludo , si ullus est , magistram hanc esse satis certo scio . 
So . 
Me miseram , quae nunc quamobrem accuser nescio . 
La . 
Hem , 
Tu nescis ? 
So . 
Non , ita me Di bene ament , mi Lache . 
Itaque una inter nos agere aetatem liceat . 
La . 
Di mala prohibeant . 
So . 
Meque abs te immerito esse accusatam postmodum rescisces . 
La . 
Scio . 
Te immerito ? 
an quicquam pro istis factis dignum te dici potest , 
Quae me et te et familiam dedecoras , filio luctum paras ? 
Tum autem ex amicis inimici ut sint nobis affines facis ; 
Qui illum decrerunt dignum suos cui liberos committerent . 
Tu sola exorere quae perturbes haec tua impudentia . 
So . 
Egone ? 
La . 
Tu , inquam , mulier , quae me omnino lapidem non hominem putas . 
An , quia ruri crebro esse soleo , nescire arbitramini 
Quo quisque pacto hic vitam vestrarum exigat ? 
Multo melius hic quae fiunt quam illic ubi sum assidue scio : 
Ideo , quia , ut vos mihi domi eritis , proinde ego ero fama foris . 
Iampridem equidem audivi cepisse odium tui Philumenam ; 
Minimeque adeo mirum ; 
et ni id fecisset magis mirum foret . 
Sed non credidi adeo ut etiam totam hanc odisset domum : 
Quod si scissem , illa hic maneret potius , tu hinc isses foras . 
At vide quam immerito aegritudo haec oritur mihi abs te , Sostrata . 
Rus habitatum abii , concedens vobis et rei serviens ; 
Sumtus vestros otiumque ut nostra res posset pati , 
Meo labori haud parcens , praeter aequum atque aetatem meam . 
Non te pro his curasse rebus ne quid aegre esset mihi ? 
So . 
Non mea opera neque pol culpa evenit . 
La . 
Immo maxime . 
Sola hic fuisti ; 
in te omnis haeret culpa sola Sostrata . 
Quae hic erant curares , quum ego vos solvi curis caeteris . 
Cum puella anum suscepisse inimicitias non pudet ? 
Illius dices culpa factum . 
So . 
Haud equidem dico , mi Lache . 
La . 
Gaudeo , ita me Di ament , gnati causa ; 
nam de te quidem 
Satis scio peccando detrimenti nihil fieri potest . 
So . 
Qui scis an ea causa , mi vir , me odisse assimulaverit 
Ut cum matre plus una esset ? 
La . 
Quid ais ? 
non signi hoc sat est , 
Quod heri nemo voluit visentem ad eam te intro admittere ? 
So . 
Enim lassam oppido tum esse aibant : eo ad eam non admissa sum . 
La . 
Tuos esse ego illi mores morbum magis quam ullam aliam rem arbitror ; 
Et merito adeo ; 
nam vestrarum nulla est quin gnatum velit 
Ducere uxorem ; 
et quae vobis placita est conditio datur . 
Ubi duxere impulsu vestro , vestro impulsu easdem exigunt . 
PHIDIPPUS . 
LACHES . 
SOSTRATA . 
Ph . 
Etsi scio ego , Philumena , meum ius esse ut te cogam 
Quae ego imperem facere ; 
ego tamen patrio animo victus faciam 
Ut tibi concedam ; 
neque tuae libidini adversabor . 
La . 
Atque eccum Phidippum optime video : ex hoc iam scibo quid sit . 
Phidippe , etsi ego meis me omnibus scio esse apprime obsequentem , 
Sed non adeo ut mea facilitas corrumpat illorum animos : 
Quod tu si idem faceres , magis in rem et nostram et vestram id esset . 
Nunc video in illarum potestate esse te . 
Pi . 
Heia vero ! 
La . 
Adii te heri de filia : ut veni itidem incertum amisti . 
Haud ita decet , si perpetuam vis esse affinitatem hanc , 
Celare te iras . 
Si quid est peccatum a nobis , profer : 
Aut ea refellendo aut purgando vobis corrigemus , 
Te iudice ipso . 
Sin ea est causa retinendi apud vos 
Quia aegra est , te mihi iniuriam facere arbitror , Phidippe , 
Si metuis satis ut meae domi curetur diligenter . 
At , ita me Di ament , haud tibi hoc concedo , etsi illi pater es , 
Ut tu illam salvam magis velis quam ego : id adeo gnati causa , 
Quem ego intellexi illam haud minus quam se ipsum magnificare . 
Neque adeo clam me est quam esse eum graviter laturum credam , 
Hoc si rescierit : eo domum studeo haec prius quam ille ut redeat . 
Ph . 
Laches , et diligentiam vestram et benignitatem 
Novi ; 
et quae dicis omnia esse ut dicis animum induco : 
Et te hoc mihi cupio credere : illam ad vos redire studeo , 
Si facere possim ullo modo . 
La . 
Quae res te id facere prohibet ? 
Eho , numquidnam accusat virum ? 
Ph . 
Minime ; 
nam postquam attendi 
Magis , et vi coepi cogere ut rediret , sancte adiurat 
Non posse apud vos Pamphilo se absente perdurare . 
Aliud fortasse alii viti est : ego sum animo leni natus : 
Non possum adversari meis . 
La . 
Hem , Sostrata ! 
So . 
Heu me miseram ! 
La . 
Certumne est istuc ? 
Ph . 
Nunc quidem ut videtur : sed numquid vis ? 
Nam est quod me transire ad forum iam oporteat . 
La . 
Eo tecum una . 
SOSTRATA . 
Sostrata 
Edepol ne nos sumus inique aeque omnes invisae viris , 
Propter paucas , quae omnes faciunt dignae ut videamur malo . 
Nam , ita me Di ament , quod me accusat nunc vir sum extra noxiam . 
Sed non facile est expurgatu ; 
ita animum induxerunt socrus 
Omnes esse iniquas : haud pol me quidem ; 
nam nunquam secus 
Habui illam ac si ex me esset nata : nec qui hoc mihi eveniat scio ; 
Nisi pol filium multimodis iam exspecto ut redeat domum . 
PAMPHILUS . 
PARMENO . 
MYRRHINA . 
Pam . 
Nemini ego plura acerba credo esse ex amore homini unquam oblata 
Quam mihi . 
Heu me infelicem , hancine ego vitam parsi perdere ? 
Hacine causa ego cram tantopere cupidus redeundi domum , 
Cui quanto fuerat praestabilius ubivis gentium agere aetatem 
Quam huc redire , atque haec ita esse miserum me resciscere . 
Nam nos omnes , quibus est alicunde aliquis obiectus labos , 
Omne quod est interea tempus prius quam id rescitum est lucro est . 
Par . 
At sic citius qui te expedias his aerumnis reperies . 
Si non redisses , hae irae factae essent multo ampliores ; 
Sed nunc adventum tuum ambas , Pamphile , scio reverituras . 
Rem cognosces ; 
iram expedies ; 
rursum in gratiam restitues . 
Levia sunt haec quae tu pergravia esse in animum induxti tuum . 
Paw . 
Quid consolare me ? 
an quisquam usquam gentium est aeque miser ? 
Prius quam hanc uxorem duxi habebam alibi animum amori deditum : 
Iam in hac re , ut taceam , cuivis facile scitu est quam fuerim miser : 
Tamen nunquam ausus sum recusare eam quam mihi obtrudit pater . 
Vix me illinc abstraxi , atque impeditum in ea expedivi animum meum , 
Vixque huc contuleram ; 
hem , nova res orta est porro ab hac quae me abstrahat . 
Tum matrem ex ea re me aut uxorem in culpa inventurum arbitror ; 
Quod ita quum esse invenero , quid restat nisi porro ut fiam miser ? 
Nam matris ferre iniurias me , Parmeno , pietas iubet . 
Tum uxori obnoxius sum ; 
ita olim suo me ingenio pertulit ; 
Tot meas iniurias quae nunquam in ullo patefecit loco . 
Sed magnum nescio quid necesse est evenisse , Parmeno , 
Unde ira inter eas intercessit quae tam permansit diu . 
Par . 
Haud quidem hercle parvum , si vis vero veram rationem exsequi . 
Non maximas quae maximae sunt interdum irae iniurias 
Faciunt ; 
nam saepe est quibus in rebus alius ne iratus quidem est , 
Quum de eadem causa est iracundus factus inimicissimus . 
Pueri inter sese quam pro levibus noxiis iras gerunt ! 
Quapropter ? 
quia enim qui eos gubernat animus infirmum gerunt . 
Itidem illae mulieres sunt ferme ut pueri levi sententia . 
Fortasse unum aliquod verbum inter eas iram hanc concivisse . 
Pam . 
Abi , Parmeno , intro ac me venisse nuntia . 
Par . 
Hem , quid hoc est ? 
Pam . 
Tace . 
Trepidari sentio et cursari rursum prorsum . 
Par . 
Agedum ad fores 
Accede propius . 
Hem , sensistin ? 
Pam . 
Noli fabularier . 
Pro Iupiter ! 
clamorem audivi . 
Par . 
Tute loqueris , me vetas . 
My . 
Tace obsecro mea gnata . 
Pam . 
Matris vox visa est Philumenae . 
Nullus sum . 
Par . 
Quidum ? 
Pam . 
Perii ! 
Par . 
Quamobrem ? 
Pam . 
Nescio quod magnum malum 
Profecto , Parmeno , me celas . 
Par . 
Uxorem Philumenam 
Pavitare nescio quid dixerunt : id si forte est nescio . 
Pam . 
Interii . 
Cur mihi id non dixti ? 
Par . 
Quia non poteram una omnia . 
Pam . 
Quid morbi est ? 
Par . 
Nescio . 
Pam . 
Quid ? 
nemon medicum adduxit ? 
Par . 
Nescio . 
Pam . 
Cesso hinc ire intro , ut hoc quam primum quicquid est certum sciam ? 
Quonam modo , Philumena mea , nunc te offendam affectam ? 
Nam si periclum ullum in te inest , perisse me una haud dubium est . 
Par . 
Non usus facto est mihi nunc hunc intro sequi : 
Nam invisos omnes nos esse illis sentio . 
Heri nemo voluit Sostratam intro admittere . 
Si forte morbus amplior factus siet , 
Quod sane nolim , maxime heri causa mei , 
Servum ilico introisse dicent Sostratae ; 
Aliquid tulisse comminiscentur mali 
Capiti atque aetati illorum , morbus qui auctus siet . 
Hera in crimen veniet , ego vero in magnum malum . 
SOSTRATA . 
PARMENO . 
PAMPHILUS . 
So . 
Nescio quid iamdudum audio hic tumultuari misera : 
Male metuo ne Philumenae magis morbus aggravescat ; 
Quod te Aesculapi , et te Salus , ne quid sit huius oro . 
Nunc ad eam visam . 
Par . 
Heus , Sostrata . 
So . 
Ehem . 
Par . 
Iterum istinc excludere . 
So . 
Ehem , Parmeno , tune hic eras ? 
Perii , quid faciam misera ? 
Non visam uxorem Pamphili , cum in proximo hic sit aegra ? 
Par . 
Non visas ? 
ne mittas quidem visendi causa quemquam : 
Nam qui amat cui odio ipsus est bis facere stulte duco : 
Laborem inanem ipsus capit , et illi molestiam affert . 
Tum autem filius introiit videre , ut venit , quid agat . 
So . 
Quid ais ? 
an venit Pamphilus ? 
Par . 
Venit . 
So . 
Dis gratiam habeo . 
Hem , istoc verbo animus mihi rediit , et cura ex corde excessit . 
Par . 
Iam ea de causa maxime nunc huc introire nolo : 
Nam si remittent quippiam Philumenae dolores , 
Omnem rem narrabit , scio , continuo sola soli 
Quae inter vos intervenit , unde ortum est initium irae . 
Atque eccum video ipsum egredi : quam tristis est ! 
So . 
O mi gnate . 
Pam . 
Mea mater salve . 
So . 
Gaudeo venisse salvum : salvan 
Philumena est ? 
Pam . 
Meliuscula est . 
So . 
Utinam istuc ita Di faxint . 
Quid tu igitur lacrimas ? 
aut quid es tam tristis ? 
Pam . 
Recte , mater . 
So . 
Quid fuit tumulti ? 
dic mihi : an dolor repente invasit ? 
Pam . 
Ita factum est . 
So . 
Quid morbi est ? 
Pam . 
Febris . 
So . 
Quotidiana ? 
Pam . 
Ita aiunt . 
I sodes intro ; 
consequar iam te , mea mater . 
So . 
Fiat . 
Pam . 
Tu pueris curre Parmeno obviam , atque eis onera adiuta . 
Par . 
Quid ? 
non sciunt ipsi viam domum qua redeant ? 
Pam . 
Cessas ? 
PAMPHILUS . 
Pamphilius 
Nequeo mearum rerum initium ullum invenire idoneum , 
Unde exordiar narrare quae nec opinanti accidunt ; 
Partim quae perspexi his oculis , partim quae accepi auribus : 
Qua me propter exanimatum citius eduxi foras . 
Nam modo me intro ut corripui timidus , alio suspicans 
Morbo me visurum affectam ac sensi esse uxorem ; 
hei mihi ! 
Postquam me aspexere ancillae advenisse , ilico omnes simul 
Laetae exclamant , "Venit ; " id quod me repente aspexerant . 
Sed continuo vultum earum sensi immutari omnium , 
Quia tam incommode illis fors obtulerat adventum meum . 
Una illarum interea propere praecucurrit nuntians 
Me venisse : ego eius videndi cupidus recta consequor . 
Postquam introii extemplo eius morbum cognovi miser ; 
Nam neque ut celari posset tempus spatium ullum dabat , 
Neque voce alia ac res monebat ipsa poterat conqueri . 
Postquam aspexi , "O facinus indignum ! " inquam ; 
et corripui ilico 
Me inde lacrimans , incredibili re atque atroci percitus . 
Mater consequitur : iam ut limen exirem ad genua accidit 
Lacrimans misera : miseritum est . 
Profecto hoc sic est , ut puto : 
Omnibus nobis ut res dant sese ita magni atque humiles sumus . 
Hanc habere orationem mecum a principio institit : 
"O mi Pamphile , abs te quamobrem haec abierit causam vides ; 
Nam vitium est oblatum virgini olim ab nescio quo improbo : 
Nunc huc confugit te atque alios partum ut celaret suum." 
Sed cum orata eius reminiscor , nequeo quin lacrimem miser . 
"Quaeque fors fortuna est , " inquit , "nobis quae te hodie obtulit , 
Per eam te obsecramus ambae , si ius , si fas est , uti 
Adversa eius per te tecta tacitaque apud omnes sient . 
Si unquam erga te animo esse amico sensti eam , mi Pamphile , 
Sine labore hanc gratiam te ut sibi des pro illa nunc rogat . 
Caeterum de reducenda id facias quod in rein sit tuam , 
Parturire eam neque gravidam esse ex te solus conscius . 
Nam aiunt tecum post duobus concubuisse eam mensibus : 
Tum postquam ad te venit mensis agitur hic iam septimus ; 
Quod te scire ipsa indicate res . 
Nunc si potis est , Pamphile , 
Maxime volo doque operam ut clam eveniat partus patrem , 
Atque adeo omnes : sed si fieri id non potest quin sentiant , 
Dicam abortum esse : scio nemini aliter suspectum fore 
Quin , quod verisimile est , ex te recte eum natum putent . 
Continuo exponetur : hic tibi nihil est quicquam incommodi ; 
Et illi miserae indigne factam iniuriam contexeris." 
Pollicitus sum ; 
et servare in eo certum est quod dixi fidem ; 
Nam de reducenda , id vero neutiquam honestum esse arbitror ; 
Nec faciam ; 
etsi amor me graviter consuetudoque eius tenet . 
Lacrimo , quae posthac futura est vita quum in mentem venit , 
Solitudoque . 
O fortuna , ut nunquam perpetuo es bona ! 
Sed iam prior amor me ad hanc rem exercitatum reddidit , 
Quem ego tum consilio missum feci : idem nunc huic operam dabo . 
Adest Parmeno cum pueris : hunc minime est opus 
In hac re adesse ; 
nam olim soli credidi 
Ea me abstinuisse in principio , cum data est . 
Vereor , si clamorem eius hic crebro audiat , 
Ne parturire intelligat : aliquo mihi est 
Hinc ablegandus dum parit Philumena . 
PARMENO . 
SOSIA . 
PAMPHILUS . 
Par . 
Ain tu tibi hoc incommodum evenisse iter ? 
So . 
Non hercle verbis , Parmeno , dici potest 
Tantum quam re ipsa navigare incommodum est . 
Par . 
Itane est ? 
So . 
O fortunate , nescis quid mali 
Praeterieris qui nunquam es ingressus mare . 
Nam alias ut omittam miserias , unam hanc vide : 
Dies triginta aut plus eo in navi fui , 
Cum interea semper mortem exspectabam miser ; 
Ita usque adversa tempestate usi sumus . 
Par . 
Odiosum . 
So . 
Haud clam me est : denique hercle aufugerim 
Potius quam redeam , si eo mihi redeundum siet . 
Par . 
Olim quidem te causae impellebant leves 
Quod nunc minitare facere ut faceres , Sosia . 
Sed Pamphilum ipsum video stare ante ostium . 
Ite intro : ego hunc adibo si quid me velit . 
Here , etiam tu hic stas ? 
Pam . 
Et quidem te exspecto . 
Par . 
Quid est ? 
Pam . 
In arcem transcurso opus est . 
Par . 
Cui homini ? 
Pam . 
Tibi . 
Par . 
In arcem ? 
quid eo ? 
Pam . 
Callidemidem hospitem 
Myconium , qui mecum una advectus est , conveni . 
Par . 
Perii ! 
vovisse hunc dicam , si salvus domum 
Redisset unquam , ut me ambulando rumperet . 
Pam . 
Quid cessas ? 
Par . 
Quid vis dicam ? 
an conveniam modo ? 
Pam . 
Immo , quod constitui me hodie conventurum eum 
Non posse ; 
ne me frustra illic exspectet : vola . 
Par . 
At non novi hominis faciem . 
Pam . 
At faciam ut noveris . 
Magnus , rubicundus , crispus , crassus , caesius , 
Cadaverosa facie . 
Par . 
Di illum perduint . 
Quid si non veniet ? 
maneamne usque ad vesperum ? 
Pam . 
Maneto : curre . 
Par . 
Non queo ; 
ita defessus sum . 
Pam . 
Ille abiit : quid agam infelix ? 
prorsus nescio 
Quo pacto hoc celem quod me oravit Myrrhina , 
Suae gnatae partum ; 
nam me miseret mulieris . 
Quod potero faciam , tamen ut pietatem colam ; 
Nam me parenti potius quam amori obsequi 
Oportet . 
Atat eccum Phidippum et patrem 
Video : horsum pergunt . 
Quid dicam hisce incertus sum . 
LACHES . 
PHIDIPPUS . 
PAMIPHILUS . 
La . 
Dixtin dudum illam dixisse se exspectare filium ? 
Ph . 
Factum . 
La . 
Venisse aiunt : redeat . 
Pa . 
Quam causam dicam patri 
Quamobrem non reducam nescio . 
La . 
Quem ego hic audivi loqui ? 
Pa . 
Certum offirmare est viam me quam decrevi persequi . 
La . 
Ipsus est de quo hic agebam tecum . 
Pa . 
Salve , mi pater . 
La . 
Gnate mi , salve . 
Ph . 
Bene factum te advenisse , Pamphile ; 
Atque adeo , quod maximum est , salvum atque validum . 
Pa 
Creditur . 
La . 
Advenis modo ? 
Pa . 
Admodum . 
La . 
Cedo , quid reliquit Phania 
Consobrinus noster ? 
Pa . 
Sane hercle homo voluptati obsequens 
Fuit dum vixit ; 
et qui sic sunt haud multum heredem iuvant : 
Sibi vero hanc laudem relinquunt : "Vixit , dum vixit , bene." 
La . 
Tum tu igitur nihil attulisti huc plus una sententia ? 
Pa . 
Quicquid est id quod reliquit profuit . 
La . 
Immo obfuit ; 
Nam illum vivum et salvum vellem . 
Ph . 
Impune optare istuc licet : 
Ille reviviscet iam nunquam ; 
et tamen utrum malis scio . 
La . 
Heri Philumenam ad se arcessi hic iussit : die iussisse te . 
Ph . 
Noli fodere : iussi . 
La . 
Sed eam iam remittet . 
Ph . 
Scilicet . 
Pa . 
Omnem rem scio ut sit gesta : adveniens audivi omnia . 
La . 
At istos invidos Di perdant qui haec libenter nuntiant . 
Pa . 
Ego me scio cavisse ne ulla merito contumelia 
Fieri a vobis posset : idque si nunc memorare hic velim , 
Quam fideli animo et benigno in illam et clementi fui , 
Vere possum ; 
ni te ex ipsa haec magis velim resciscere ; 
Namque eo pacto maxime apud te meo erit ingenio fides , 
Quum illa quae nunc in me iniqua est aequa de me dixerit : 
Neque mea culpa hoc discidium evenisse , id testor Deos . 
Sed quando sese esse indignam deputat matri meae 
Quae concedat , cuiusque mores toleret sua modestia , 
Neque alio pacto componi potest inter eas gratia , 
Segreganda aut mater a me est , Phidippe , aut Philumena : 
Nunc me pietas matris potius commodum suadet sequi . 
La . 
Pamphile , haud invito ad aures sermo mihi accessit tuus , 
Quum te postputasse omnes res prae parente intelligo . 
Verum vide ne impulsus ita prave insistas , Pamphile . 
Pa . 
Quibus iris impulsus nunc in illam iniquus siem ? 
Quae nunquam quicquam erga me commerita est , pater , 
Quod nollem ; 
et saepe quod vellem meritam scio . 
Amoque et laudo et vehementer desidero ; 
Nam fuisse erga me miro ingenio expertus sum ; 
Illique exopto ut reliquam vitam exigat 
Cum eo viro me qui sit fortunatior ; 
Quandoquidem illam a me distrahit necessitas . 
Ph . 
Tibi id in manu est ne fiat . 
La . 
Si sanus sies , 
Iube illam redire . 
Pa . 
Non est consilium , pater . 
Matris servibo commodis . 
La . 
Quo abis ? 
mane ; 
Mane , inquam : quo abis ? 
Ph . 
Quae haec est pertinacia ? 
La . 
Dixin , Phidippe , hanc rem aegre laturum esse eum ? 
Quamobrem te orabam filiam ut remitteres . 
Ph . 
Non credidi edepol adeo inhumanum fore . 
Ita nunc is sibi me supplicaturum putat ? 
Si est ut velit reducere uxorem , licet ; 
Sin alio est animo , renumeret dotem huc ; 
eat . 
La . 
Ecce autem tu quoque proterve iracundus es . 
Ph . 
Percontumax redisti huc nobis , Pamphile . 
La . 
Decedet iam ira haec , etsi merito iratus est . 
Ph . 
Quia paulum vobis accessit pecuniae , 
Sublati animi sunt . 
La . 
Etiam mecum litigas ? 
Ph . 
Deliberet , renuntietque hodie mihi , 
Velitne an non ; 
ut alii , si huic non sit , siet . 
La . 
Phidippe , ades , audi paucis . 
Abiit . 
Quid mea ? 
Postremo inter se transigant ipsi , ut libet ; 
Quando nec natus neque hic mihi quicquam obtemperant ; 
Quae dico parvi pendunt . 
Porto hoc iurgium 
Ad uxorem , cuius haec fiunt consilio omnia ; 
Atque in eam hoc omne quod mihi aegre est evomam . 
MYRRHINA . 
PHIDIPPUS . 
My . 
Perii : quid agam ? 
quo me vertam ? 
quid viro meo respondebo 
Misera ? 
nam audivisse vocem pueri visus est vagientis : 
Ita corripuit derepente tacitus sese ad filiam . 
Quod si rescierit peperisse eam , id qua causa clam me habuisse 
Dicam non edepol scio . 
Sed ostium concrepuit . 
Credo ipsum exire ad me : nulla sum . 
Ph . 
Uxor ubi me ad filiam ire sensit , se duxit foras ; 
Atque eccam video . 
Quid ais , Myrrhina ? 
Heus , tibi dico . 
MIy . 
Mihine , mi vir ? 
Ph . 
Vir ego tuus sim ? 
tun virum me aut hominem deputas adeo esse ? 
Nam si utrumvis horum , mulier , unquam tibi visus forem , 
Non sic ludibrio tuis factis habitus essem . 
My . 
Quibus ? 
Ph . 
At rogitas ? 
Peperit filia . 
Hem , taces ? 
ex quo ? 
My . 
Istuc patrem rogare est aequum ? 
Perii : ex quo censes nisi ex illo cui data est nuptum , obsecro ? 
Ph . 
Credo ; 
neque adeo arbitrari patris est aliter : sed demiror 
Quid sit quamobrem tantopere omnes nos celare volueris 
Partum , praesertim quum et recte et tempore suo pepererit . 
Adeon pervicaci esse animo ut puerum praeoptares perire , 
Ex quo firmiorem inter nos fore amicitiam posthac scires , 
Potius quam adversum animi tui libidinem esset cum illo nupta ? 
Ego etiam illorum esse hanc culpam credidi , quae te est penes . 
My . 
Misera sum . 
Ph . 
Utinam sciam ita esse istuc sed nunc mihi in mentem venit 
De hac re quod locuta es olim , quum illum generum cepimus : 
Nam negabas nuptam posse filiam tuam te pati 
Cum eo qui meretricem amaret , qui pernoctaret foris . 
My . 
Quamvis causam hunc suspicari quam ipsam veram mavolo . 
Ph . 
Multo prius scivi quam tu illum amicam habere , Myrrhina : 
Verum id vitium nunquam decrevi esse ego adolescentiae : 
Nam id est omnibus innatum : at pol iam aderit se quoque etiam quum oderit . 
Sed ut olim te ostendisti eadem esse nihil cessavisti usque adhuc , 
Ut filiam ab eo abduceres , neu quod ego egissem asset ratum . 
Id nunc res indicium haec facit quo pacto factum volueris . 
My . 
Adeon me esse pervicacem censes cui mater siem 
Ut eo essem animo , si ex usu esset nostro hoc matrimonium ? 
Ph . 
Tun prospicere , aut iudicare nostram in rem quod sit potes ? 
Audisti ex aliquo fortasse qui vidisse eum diceret 
Exeuntem aut introeuntem ad amicam . 
Quid tum postea , 
Si modeste ac raro hoc fecit ? 
nonne ea dissimulare nos 
Magis humanum est quam dare operam id scire qui nos oderit ? 
Nam si is posset ab ea sese derepente avellere 
Quacum tot consuesset annos , non eum hominem ducerem , 
Nec virum satis firmum gnatae . 
My . 
Mitte adolescentem , obsecro , 
Et quae me peccasse ais . 
Abi : solum solus conveni . 
Roga velitne an non uxorem : si est ut dicat velle se , 
Redde ; 
sin est autem ut nolit , recte ego consului meae . 
Ph . 
Si quidem ille ipse non vult , et tu sensti esse in eo , Myrrhina , 
Peccatum , aderam cuius consilio ea par fuerat prospici . 
Quamobrem incendor ira esse ausam facere haec te iniussu meo . 
Interdico ne extulisse extra aedes puerum usquam velis . 
Sed ego stultior meis dictis parere hanc qui postulem . 
Ibo intro , atque edicam servis ne quoquam efferri sinant . 
My . 
Nullam pol credo mulierem me miseriorem vivere ; 
Nam ut hic laturus hoc sit , si ipsam rem ut siet resciverit , 
Non edepol clam me est , quum hoc quod levius est tam animo iracundo tulit : 
Nec qua via sententia eius possit mutari scio . 
Hoc mihi unum ex plurimis miseriis reliquum fuerat malum , 
Si puerum ut tollam cogit , cuius nos qui sit nescimus pater . 
Nam quum compressa est nata , forma in tenebris nosci non quita est ; 
Neque detractum ei est quicquam qui posset post nosci qui siet . 
Ipse eripuit vi in digito quem habuit virgini abiens annulum . 
Simul vereor Pamphilum , ne orata nostra nequeat diutius 
Celare , quum sciet alienum puerum tolli pro suo . 
SOSTRATA . 
PAMPHILUS . 
So . 
Non clam me est , nate mi , tibi me esse suspectam uxorem tuam 
Propter meos mores hinc abisse , etsi ea dissimulas sedulo . 
Verum , ita me Di ament , itaque obtingant ex te quae exopto mihi , 
Ut nunquam sciens commerui merito ut caperet odium illa mei ; 
Teque ante quam me amare rebar ei rei firmasti fidem . 
Nam mihi intus tuus pater narravit modo quo pacto me habueris 
Praepositam amori tuo : nunc tibi me certum est contra gratiam 
Referre , ut apud me praemium esse positum pietati scias . 
Mi Pamphile , hoc et vobis et meae commodum famae arbitror : 
Ego rus abituram hinc cum tuo me esse certo decrevi patre , 
Ne mea praesentia obstet , neu causa ulla restet reliqua 
Quin tua Philumema ad te redeat . 
Pa . 
Quaeso , quid istuc consili est ? 
Illius stultitia victa ex urbe tu rus habitatum migres ? 
Non facies : neque sinam ut qui nobis , mater , maledictum velit 
Mea pertinacia esse dicat factum , haud tua modestia . 
Tum tuas amicas te et cognatas deserere et festos dies 
Mea causa nolo . 
So . 
Nihil pol iam istaec res mihi voluptatis ferunt : 
Dum aetatis tempus tulit perfuncta satis sum : satias iam tenet 
Studiorum istorum . 
Haec mihi nunc cura est maxima ut ne cui meae 
Longinquitas aetatis obstet , mortemve exspectet meam . 
Hic video me esse invisam immerito : tempus est concedere . 
Sic optime , ut ego opinor , omnes causas praecidam omnibus ; 
Et me hac suspicione exsolvam , et illis morem gessero . 
Sine me obsecro hoc effugere vulgus quod male audit mulierum . 
Pa . 
Quam fortunatus caeteris sim rebus , absque una hac foret , 
Hanc matrem habens talem , illam autem uxorem . 
So . 
Obsecro , mi Pamphile , 
Non tute incommodam rem , ut quaeque est , in animum induces pati ? 
Si caetera sunt ita ut vis , itaque ut esse ego illam existimo , 
Mi gnate , da veniam hanc mihi : reduce illam . 
Pa . 
Vae misero mihi ! 
So . 
Et mihi quidem ! 
nam haec res non minus me male habet quam te , gnate mi . 
LACHES . 
SOSTRATA . 
PAMPHILUS . 
La . 
Quem cum istoc sermonem habueris procul hinc stans accepi , uxor . 
Istuc est sapere , qui ubicumque opus sit animum possis flectere ; 
Quod faciendum sit post fortasse idem hoc nunc si feceris . 
So . 
Fors fuat pol . 
La . 
Abi rus ergo hinc : ibi ego te et tu me feres . 
So . 
Spero ecastor . 
La . 
I ergo intro , et compone quae tecum simul 
Ferantur : dixi . 
So . 
Ita ut iubes faciam . 
Pa . 
Pater . 
La . 
Quid vis , Pamphile ? 
Pa . 
Hinc abire matrem ? 
minime . 
La . 
Quid ita istuc vis ? 
Pa . 
Quia de uxore incertus sum etiam quid sim facturus . 
La . 
Quid est ? 
Quid vis facere nisi reducere ? 
Pa . 
Equidem cupio ; 
et vix contineor ; 
Sed non minuam meum consilium : ex usu quod est id persequar . 
Credo ea gratia concordes magis , si non reducam , fore . 
La . 
Nescias . 
Verum id tua refert nihil utrum illae fecerint , 
Quando haec abierit . 
Odiosa haec est aetas adolescentulis . 
E medio aequum excedere est . 
Postremo iam nos fabula 
Sumus , Pamphile , "senex atque anus." 
Sed video Phidippum egredi per tempus : accedamus . 
PHIDIPPUS . 
LACHES . 
PAMPHILUS . 
Ph . 
Tibi quoque edepol iratus sum , Philumena , 
Graviter quidem ; 
nam hercle abs te factum est turpiter ; 
Etsi tibi causa est de hac re : mater te impulit : 
Huic vero nulla est . 
La . 
Opportune te mihi , 
Phidippe , in ipso tempore ostendis . 
Ph . 
Quid est ? 
Pa . 
Quid respondebo his ? 
aut quo pacto hoc aperiam ? 
La . 
Die filiae rus concessuram hinc Sostratam : 
Ne revereatur minus iam quo redeat domum . 
Ph . 
Ah , 
Nullam de his rebus culpam commeruit tua : 
A Myrrhina haec sunt mea uxore exorta omnia . 
Mutatio fit : ea nos perturbat , Lache . 
Pa . 
Dum ne reducam , turbent porro quam velint . 
Ph . 
Ego , Pamphile , esse inter nos , si fieri potest , 
Affinitatem hanc sane perpetuam volo : 
Sin est ut aliter tua siet sententia , 
Accipias puerum . 
Pa . 
Sensit peperisse ; 
occidi . 
La . 
Puerum ? 
quem puerum ? 
Ph . 
Natus est nobis nepos : 
Nam abducta a vobis praegnas fuerat filia , 
Neque fuisse praegnatem unquam ante hunc scivi diem . 
La . 
Bene , ita me Di ament , nuntias ; 
et gaudeo 
Natum illum , et tibi illam salvam : sed quid mulieris 
Uxorem habes , aut quibus moratam moribus ? 
Nosne hoc celatos tam diu ? 
nequeo satis 
Quam hoc mihi videtur factum prave proloqui . 
Ph . 
Non tibi illud factum minus placet quam mihi , Lache . 
Pa . 
Etiamsi dudum fuerat ambiguum hoc mihi , 
Nunc non est quum eam consequitur alienus puer . 
La . 
Nulla tibi , Pamphile , hic iam consultatio est . 
Pa . 
Perii . 
La . 
Hunc videre saepe optabamus diem 
Quum ex te esset aliquis qui te appellaret patrem . 
Evenit : habeo gratiam Dis . 
Pa . 
Nullus sum . 
La . 
Reduc uxorem , ac noli adversari mihi . 
Pa . 
Pater , si ex me illa liberos vellet sibi , 
Aut se esse mecum nuptam , satis certo scio 
Non me clam haberet quod celasse intelligo . 
Nunc quum eius alienum esse a me animum sentiam , 
Nec conventurum inter nos posthac esse arbitror , 
Quamobrem reducam ? 
La . 
Mater quod suasit sua 
Adolescens mulier fecit : mirandumne id est ? 
Censen te posse reperire ullam mulierem 
Quae careat culpa ? 
an quia non delinquunt viri ? 
Ph . 
Vosmet videte iam , Lache et tu Pamphile , 
Remissane opus sit vobis redductan domum . 
Uxor quid faciat in manu non est mea : 
Neutra in re vobis difficultas a me erit . 
Sed quid faciemus puero ? 
La . 
Ridicule rogas : 
Quicquid futurum est , huic suum reddas scilicet , 
Ut alamus nostrum . 
Pa . 
Quem ipse neglexit pater 
Ego alam ? 
La . 
Quid dixti ? 
Eho , an non alemus , Pamphile ? 
Prodemus quaeso potius ? 
Quae haec amentia est ? 
Enimvero prorsus iam tacere non queo ; 
Nam cogis ea quae nolo ut praesente hoc loquar . 
Ignarum censes tuarum lacrimarum esse me ? 
Aut quid sit id quod sollicitere ad hunc modum ? 
Primum hanc ubi dixti causam , te propter tuam 
Matrem non posse habere hanc uxorem domi , 
Pollicita est ea se concessuram ex aedibus . 
Nunc postquam ademtam hanc quoque tibi causam vides ; 
Puer quia clam te est natus nactus alteram es . 
Erras , tui animi si me esse ignarum putas . 
Aliquando tandem huc animum ut adiungas tuum , 
Quam longum spatium amandi amicam tibi dedi ! 
Sumtus quos fecisti in eam quam animo aequo tuli ! 
Egi atque oravi tecum uxorem ut duceres . 
Tempus dixi esse ; 
impulsu duxisti meo : 
Quae tum obsecutus mihi fecisti ut decuerat ; 
Nunc animum rursum ad meretricem induxti tuum : 
Cui tu obsecutus facis huic adeo iniuriam : 
Nam in eandem vitam te revolutum denuo 
Video esse . 
Pa . 
Mene ? 
La . 
Te ipsum . 
Et facis iniuriam , 
Quum fingis falsas causas ad discordiam , 
Ut cum illa vivas , testem hanc quum abs te amoveris ; 
Sensitque adeo uxor ; 
nam ei causa alia quae fuit 
Quamobrem abs te abiret ? 
Ph . 
Plane hic divinat ; 
nam id est . 
Pa . 
Dabo iusiurandum nihil esse istorum tibi . 
La . 
Ah , 
Reduc uxorem : aut quamobrem non opus sit cedo . 
Pa . 
Non est nunc tempus . 
La . 
Puerum accipias ; 
nam is quidem 
In culpa non est : post de matre videro . 
Pa . 
Omnibus modis miser sum ; 
nec quid agam scio ; 
Tot me nunc rebus miserum concludit pater . 
Abibo hinc , praesens quando promoveo parum ; 
Nam puerum iniussu , credo , non tollent meo ; 
Praesertim in ea re quum sit mihi adiutrix socrus . 
La . 
Fugis ? 
hem , nec quicquam certi respondes mihi ? 
Num tibi videtur esse apud sese ? 
Sine . 
Puerum , Phidippe , mihi cedo ; 
ego alam . 
Ph . 
Maxime . 
Non mirum fecit uxor si hoc aegre tulit . 
Amarae mulieres sunt : non facile haec ferunt . 
Propterea haec ira est : nam ipsa narravit mihi . 
Id ego hoc praesente tibi nolebam dicere , 
Neque ei credebam primo ; 
nunc vero palam est . 
Nam omnino abhorrere animum huic video a nuptiis . 
La . 
Quid ergo agam , Phidippe ? 
quid das consili ? 
Ph . 
Quid agas ? 
Meretricem hanc primum adeundam censeo . 
Oremus ; 
accusemus ; 
gravius denique 
Minitemur , si cum illo habuerit rem postea . 
La . 
Faciam ut mones . 
Eho , puer , curre ad Bacchidem hanc 
Vicinam nostram : huc evoca verbis meis ; 
Et te oro porro in hac re adiutor sis mihi . 
Ph . 
Ah , 
Iamdudum dixi , idemque nunc dico , Lache ; 
Manere affinitatem hanc inter nos volo , 
Si ullo modo est ut possit , quod spero fore . 
Sed visne adesse me una , dum istam convenis ? 
La . 
Immo vero abi : aliquam puero nutricem para . 
BACCHIS . 
LACHES . 
Ba . 
Non hoc de nihilo est quod Laches me nunc conventam esse expetit ; 
Nec pol me multum fallit quin quod suspicor sit quod velit . 
La . 
Videndum est ne minus propter iram hanc impetrem quam possiem ; 
Aut ne quid faciam plus quod post me minus fecisse satius sit . 
Aggrediar . 
Bacchis , salve . 
Ba . 
Salve , Lache . 
La . 
Edepol credo te nonnihil mirari , Bacchis , 
Quid sit quapropter te huc foras puerum evocare iussi . 
Ba . 
Ego pol quoque etiam timida sum , quum venit mihi in mentem quae sim , 
Ne nomen mihi quaesti obsiet ; 
nam mores facile tutor . 
La . 
Si vera dicis , nihil tibi est a me pericli , mulier ; 
Nam aetate iam ea sum ut non siet peccato mihi ignosci aequum : 
Quo magis omnes res cautius ne temere faciam accuro : 
Nam si id facis facturave es bonas quod par est facere , 
Inscitum offerre iniuriam tibi immerenti iniquum est . 
Ba . 
Est magna ecastor gratia de istac re quam tibi habeam : 
Nam qui post factam iniuriam se expurget , parum mihi prosit . 
Sed quid istuc est ? 
La . 
Meum receptas filium ad te Pamphilum . 
Ba . 
Ah ! 
La . 
Sine dicam . 
Uxorem hanc prius quam duxit , vestrum amorem pertuli . 
Mane : nondum etiam dixi id quod volui . 
Hic nunc uxorem habet : 
Quaere alium tibi firmiorem , dum tibi tempus consulendi est ; 
Nam neque ille hoc animo erit aetatem , neque pol tu eadem istac aetate . 
Ba . 
Quis id ait ? 
La . 
Socrus . 
Ba . 
Mene ? 
La . 
Te ipsam ; 
et filiam abduxit suam ; 
Puerumque ob eam rem clam voluit natus qui est extinguere . 
Ba . 
Aliud si scirem qui firmare meam apud vos possem fidem 
Sanctius quam iusiurandum , id pollicerer tibi , Lache , 
[Me] segregatum habuisse , uxorem ut duxit , a me Pamphilum . 
La . 
Lepida es ; 
sed scin quid volo potius sodes facias ? 
Ba . 
Quid [vis] ? 
cedo . 
La . 
Eas ad mulieres huc intro , atque istuc iusiurandum idem 
Polliceare illis : exple animum iis , teque hoc crimine expedi . 
Ba . 
Faciam ; 
quod pol , si esset alia ex hoc quaestu , haud faceret scio , 
Ut de tali causa nuptae mulieri se ostenderet . 
Sed nolo falsa fama esse gnatum suspectum tuum , 
Nec leviorem vobis , quibus est minime aequum , viderier 
Immerito ; 
nam meritus de me est quod queam illi ut commodem . 
La . 
Facilem benevolumque lingua tua iam tibi me reddidit ; 
Nam non sunt solae arbitratae hae : ego quoque etiam credidi . 
Nunc quum ego te esse praeter nostram opinionem comperi , 
Fac eadem ut sis porro ; 
nostra utere amicitia ut voles . 
Aliter si facias ---- sed reprimam me , ne aegre quicquam ex me audias . 
Verum te hoc moneo unum : amicus qualis sim aut quid possiem 
Potius quam inimicus periclum facias . 
PHIDIPPUS . 
LACHES . 
BACCHIS . 
Ph . 
Nihil apud me tibi 
Defieri patiar quin quod opus sit benigne praebeatur . 
Sed quum tu satura atque ebria eris , puer ut satur sit facito . 
La . 
Noster socer , video , venit : puero nutricem adduxit . 
Phidippe , Bacchis deierat persancte . 
Ph . 
Haecine ea est ? 
La . 
Haec est . 
Ph . 
Nec pol istae metuunt Deos ; 
neque has respicere Deos opinor . 
Ba . 
Ancillas dedo : quolibet cruciatu per me exquire . 
Haec res hic agitur : Pamphilo me facere ut redeat uxor 
Oportet ; 
quod si perficio , non poenitet me famae , 
Solam fecisse id quod aliae meretrices facere fugitant . 
La . 
Phidippe , nostras mulieres suspectas fuisse falso 
Nobis in re ipsa invenimus : porro hanc nunc experiamur : 
Nam si compererit crimini tua se uxor credidisse , 
Missam iram faciet : sin autem est ob eam rem iratus gnatus , 
Quod peperit uxor clam , id leve est ; 
cito ab eo haec ira abscedet . 
Profecto in hac re nihil mali est quod sit discidio dignum . 
Ph . 
Velim quidem hercle . 
La . 
Exquire : adest : quod satis sit faciet ipsa . 
Ph . 
Quid mihi istaec narras ? 
an quia non tute ipse dudum audisti 
De hac re animus meus ut sit , Laches ? 
illis modo explete animum . 
La . 
Quaeso edepol , Bacchis , mihi quod es pollicita tute ut serves . 
Ba . 
Ob eam rem vis ergo intro eam ? 
La . 
I atque exple animum iis , ut credant . 
Ba . 
Eo ; 
etsi scio pol iis fore meum conspectum invisum hodie ; 
Nam nupta meretrici hostis est , a viro ubi segregate est . 
La . 
At haec amicae erunt , ubi quamobrem adveneris resciscent . 
Ph . 
At easdem amicas fore tibi promitto , rem ubi cognoverint . 
Nam illas errore et te simul suspicione exsolves . 
Ba . 
Perii : pudet Philumenae . 
Sequimini me huc intro ambae . 
La . 
Quid est quod mihi malim quam quod huic intelligo evenire , 
Ut gratiam neat sine suo dispendio , et mihi prosit ? 
Nam si est ut haec nunc Pamphilum vere ab se segregarit , 
Scit sibi nobilitatem ex eo et rem natam et gloriam esse , 
Referetque gratiam ei , unaque nos sibi opera amicos iunget . 
PARMENO . 
BACCHIS . 
Pa . 
Edepol nae meam herus esse operam deputat parvi preti , 
Qui ob rem nullam misit , frustra ubi totum desedi diem , 
Myconium hospitem dum exspecto in arce Callidemidem . 
Itaque ineptus hodie dum illic sedeo , ut quisque venerat , 
Accedebam . 
"Adolescens , dic dum , quaeso , es tu Myconius ? " 
"Non sum." "At Callidemides ? " "Non." "Hospitem ecquem Pamphilum 
Hic habes ? " Omnes negabant : neque eum quenquam esse arbitror . 
Denique hercle iam pudebat : abii . 
Sed quid Bacchidem 
Ab nostro affine exeuntem video ? 
Quid huic hic est rei ? 
Ba . 
Parmeno , opportune te offers : propere curre ad Pamphilum . 
Pa . 
Quid eo ? 
Ba . 
Dic me orare ut veniat . 
Pa . 
Ad te ? 
Ba . 
Immo ad Philumenam . 
Pa . 
Quid rei est ? 
Ba . 
Tua quod nihil refert percontari desinas . 
Pa . 
Nihil aliud dicam ? 
Ba . 
Etiam ; 
cognosse annulum illum Myrrhinam 
Gnatae suae fuisse quem ipsus olim mihi dederat . 
Pa . 
Scio . 
Tantumne est ? 
Ba . 
Tantum : aderit continuo , hoc ubi ex te audierit . 
Sed cessas ? 
Pa . 
Minime equidem ; 
nam hodie mihi potestas haud data est ; 
Ita cursando atque ambulando totum hunc contrivi diem . 
Ba . 
Quantam obtuli adventu meo laetitiam Pamphilo hodie ! 
Quot commodas res attuli ! 
quot autem ademi curas ! 
Gnatum ei restituo , paene qui harum ipsiusque opera periit : 
Uxorem , quam nunquam est ratus posthac se habiturum , reddo ; 
Qua re suspectus suo patri et Phidippo fuit , exsolvi 
Hic adeo his rebus annulus fuit initium inveniendis : 
Nam memini abhinc menses decem fere ad me note prima 
Confugere anhelantem domum , sine comite , vini plenum , 
Cum hoc annulo : extimui ilico . 
"Mi Pamphile , " inquam , "amabo , 
Quid exanimatus es , obsecro ? 
aut unde annulum istum nactus es ? 
Dic mihi." Ille alias res agere se simulare : postquam video , 
Nescio quid suspicarier ; 
magis coepi instare ut dicat . 
Homo se fatetur vi in via nescio quam compressisse ; 
Dicitque sese illi annulum , dum luctat , detraxisse . 
Eum haec cognovit Myrrhina in digito modo me habente . 
Rogat unde sit ? 
narro omnia haec : inde est cognitio facta 
Philumenam compressam esse ab eo , et filium inde hunc natum . 
Haec tot propter me gaudia illi contigisse laetor ; 
Etsi hoc meretrices aliae nolunt ; 
neque enim est in rem nostram 
Ut quisquam amator nuptiis laetetur : verum ecastor 
Nunquam animum quaesti gratia ad malas adducam partes . 
Ego dum illo licitum est usa sum benigno et lepido et comi . 
Incommode mihi nuptiis evenit : factum fateor . 
At pol me fecisse arbitror ne id merito mihi eveniret . 
Multa ex quo fuerint commoda , eius incommoda aequum est ferre . 
PAMIPHILUS . 
PARMENO . 
BACCHIS . 
Pam . 
Vide , mi Parmeno , etiam sodes ut mihi haec certa et clara attuleris , 
Ne me in breve coniicias tempus gaudio hoc falso frui . 
Par . 
Visum est . 
Pam . 
Certen ? 
Par . 
Certe . 
Pam . 
Deus sum , si hoc ita est . 
Par . 
Verum reperies . 
Pam . 
Manedum sodes : timeo ne aliud credam , atque aliud nunties . 
Par . 
Maneo . 
Pam . 
Sic te dixisse opinor , invenisse Myrrhinam 
Bacchidem annulum suum habere . 
Par . 
Factum . 
Pam . 
Eum quem olim ei dedi ; 
Eaque hoc te mihi nuntiare iussit : itane est factum ? 
Par . 
Ita , inquam . 
Pam . 
Quis me est fortunatior , venustatisque adeo plenior ? 
Egone te pro hoc nuntio quid donem ? 
Quid ? 
quid ? 
Nescio . 
Par . 
At ego scio . 
Pam . 
Quid ? 
Par . 
Nihil enim . 
Nam neque in nuntio neque in me ipso tibi boni quid sit scio . 
Pam . 
Egon , qui ab Orco mortuum me reducem in lucem feceris , 
Sinam sine munere a me abire ? 
Ah , nimium me ingratum putas . 
Sed Bacchidem eccam video stare ante ostium . 
Me exspectat , credo : adibo . 
Ba . 
Salve , Pamphile . 
Pam . 
O Bacchis , O mea Bacchis , servatrix mea . 
Ba . 
Bene factum , et volup est . 
Pam . 
Factis ut credam facis ; 
Antiquamque adeo tuam venustatem obtines , 
Ut voluptati obitus , sermo , adventus tuus , quocunque adveneris , 
Semper siet . 
Ba . 
Ac tu ecastor morem antiquum atque ingenium obtines , 
Ut unus omnium homo te vivat nusquam quisquam blandior . 
Pam . 
Ha ! 
ha ! 
hae ! 
tun mihi istuc ? 
Ba . 
Recte amasti , Pamphile , uxorem tuam ; 
Nam nunquam ante hunc diem meis oculis eam , quod nossem , videram . 
Perliberalis visa est . 
Pam . 
Dic verum . 
Ba . 
Ita me Di ament , Pamphile . 
Pam . 
Dic mihi , harum rerum numquid dixti iam patri ? 
Ba . 
Nihil . 
Pam . 
Neque opus est 
Adeo muttito : placet non fieri hoc itidem ut in comoediis , 
Omnia omnes ubi resciscunt : hic quos par fuerat resciscere 
Sciunt ; 
quos non autem aequum est scire neque resciscent neque scient . 
Ba . 
Immo etiam hoc qui occultari facilius credas dabo . 
Myrrhina ita Phidippo dixit , iuriiurando meo 
Se fidem habuisse , et propterea te sibi purgatum . 
Pam . 
Optime est ; 
Speroque hanc rem esse eventuram nobis ex sententia . 
Par . 
Here , licetne scire ex te hodie quid sit quod feci boni ; 
Aut quid istuc est quod vos agitis ? 
Pam . 
Non licet . 
Par . 
Tamen suspicor . 
Egone hunc ab Orco mortuum ? 
quo pacto ? 
Pam . 
Nescis , Parmeno , 
Quantum hodie profueris mihi , et me ex quanta aerumna extraxeris . 
Par . 
Immo vero scio ; 
neque hoc imprudens feci . 
Pam . 
Ego istuc satis scio . 
Ba . 
An temere quicquam Parmenonem praetereat quod facto usus sit ? 
Pam . 
Sequere me intro , Parmeno . 
Par . 
Sequor . 
Equidem plus hodie boni 
Feci imprudens quam sciens ante hunc diem unquam . 
Om . 
Plaudite .
